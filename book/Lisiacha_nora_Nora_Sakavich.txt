Нора Сакавіч

	«Лисяча нора»



	Жанр: Роман про дорослішання з елементами спортивної драми та криміналу

	Серія: Все заради гри – 1

	Вікове обмеження: 18+

	Переклад: Book Workshop UA



	Перекладач: Cactus

	Редагування: tanya_re

	Вичитка та коректура: мурмічка

	Локалізація обкладинки: мурмічка



	АНОТАЦІЯ:

	Сенсаційна трилогія письменниці Нори Сокавіч «Усе заради гри» була вперше опублікована в інтернеті та блискавично підкорила читачів у всьому світі. «Лисяча нора» розповідає про команду «Лисів» — гравців ексі (вигаданий спорт), котрі, будучи покидьками у житті, намагаються піднятися з дна турнірної таблиці та виграти чемпіонат країни. Головний герой, Ніл Джостен, ховається від свого темного минулого, однак, ставши частиною команди, змушений боротися не лише з суперниками, а й із новоспеченими товаришами, кожен із яких зберігає свої секрети.



	Текст книги викладений виключно для ознайомлення! Після прочитання негайно видаліть файл з пам'яті пристрою! Забороняється видавати переклад за виконаний вами чи будь-яким чином використовувати опублікований текст з метою отримання матеріальної вигоди.





РОЗДІЛ 1


	Цигарка дотліла до фільтра — Ніл Джостен не зробив жодної затяжки. Він потребував не нікотину, а їдкого диму, який нагадував про матір. Якщо вдихати повільно, майже відчуваєш запах бензину та згару. Суміш викликала огиду та задоволення одночасно; по хребту пробігло тремтіння. Болюча хвиля докотилася до кінчиків пальців і зіштовхнула вниз грудочку попелу. Він упав під ноги Нілу, на трибуни, і зник, підхоплений вітром.

	Ніл глянув на небо, однак у потужному світлі прожекторів зірки зблідли. Він — не вперше — запитав: чи дивиться на нього зверху мати? Хоч би ні. Вона б на ньому місця живого не залишила, якби побачила, як він тут кисне і нудиться.

	Скрип дверей вивів його із задуму. Ніл підтягнув спортивну сумку ближче та обернувся. Залишивши двері роздягальні відчиненими, тренер Ернандес сів поруч.

	— Не помітив на грі твоїх батьків, — сказав він.

	— Вони у від'їзді, — відповів Ніл.

	— Все ще чи знову?

	Ні те, ні інше, але про це краще промовчати. Ніл знав, як набридло тренеру і вчителям щоразу чути одну й ту саму відмазку, але для нього ця брехня була настільки ж легка, як звичка. Зручне пояснення, чому Джостенів не видно у місті та чому Ніл найчастіше ночує у школі.

	Не те щоб йому не було де жити; справа, скоріше, у його нелегальному становищі. Мілпорт поступово вимирає, а це означає, що на продаж виставлено десятки будинків, які ніхто ніколи не придбає. Минулого літа Ніл потай уподобав один такий будиночок у тихому районі, заселеному переважно пенсіонерами. Сусіди рідко відривалися від своїх затишних диванів та щоденних мильних опер, але, приходячи і йдучи, Ніл все одно ризикував попастись. Як тільки до людей дійде, що він зайняв житло незаконно, відразу почнуться незручні питання, тож простіше пробратися в роздягальню і переночувати там. Чому тренер дивиться на це крізь пальці та не доносить адміністрації школи, Ніл не знав і не питав.

	Ернандес простяг руку. Ніл передав йому цигарку. Тренер загасив її об бетонну сходинку, клацанням відкинув зім'ятий недопалок і повернувся до Ніла.

	— Думав, сьогодні вони зроблять виняток.

	— Хто ж знав, що ця гра остання? — відізвався Ніл, дивлячись на поле.

	Поразка у домашньому матчі вибила команду Мілпорта з чемпіонату штату за дві гри до фіналу. Підійти так близько і відкотитися так далеко. Р-раз — і сезон закінчено. Робітники вже почали знімати прозорі щити з оргскла та розстеляти штучне трав'яне покриття. Коли вони закінчать, очам знову постане звичайне футбольне поле і ніщо не нагадуватиме про ексі до осені. Дивитися на це було боляче, але Ніл не відводив погляду.

	Ексі — гра-гібрид, суміш: щось на зразок лакросу на полі розміром із футбольне — і за жорсткістю не поступається хокею. Ніл любив у цьому виді спорту все, починаючи від високої теми та закінчуючи агресивністю. Ексі — єдина частина його дитинства, від якої він не зміг відмовитись.

	— Зателефоную їм пізніше, повідомлю рахунок, — додав він під пильним поглядом тренера. — Скажу, нічого цікавого вони не пропустили.

	— Поки що, може, й не пропустили, — туманно промовив Ернандес. — Тут до тебе дехто прийшов.

	Для того, хто пів життя тікав від свого минулого, ці слова прозвучали як фраза з нічного кошмару. Ніл тут же схопився на ноги й закинув сумку за спину, але звук кроків позаду підказав, що пізно тікати. Ривком розвернувшись, він побачив у дверях високого дебелого чоловіка. Торс незнайомця обтягувала майка-алкоголічка, оголені плечі та передпліччя вкриті етнічними татуюваннями із зображенням кучерявих завитків полум'я. Одну руку він тримав у кишені джинсів, в другій стискав товсту теку. Поза його була розслабленою, тоді як погляд карих очей — пильним.

	Ніл його не впізнав, а отже, чоловік був не місцевим. Мілпорт не міг похвалитися і дев'ятьма сотнями жителів. Тут усе про всіх знали. Нілу з його секретами така докучлива цікавість, що стала другою натурою мешканців містечка, помітно ускладнювало життя, проте він розраховував, що місцевий менталітет послужить ще й захистом: за ідеєю, чутки про чужинця мали дістатися до нього раніше, ніж сам чужинець. Але Мілпорт його підвів.

	— Я вас не знаю, — констатував Ніл.

	— Він з університету, — пояснив Ернандес. — Приїхав подивитись, як ти граєш.

	— Нісенітниця, — фиркнув Ніл. — Ніхто не набирає гравців у Мілпорті. Люди взагалі не знають, де це.

	— Є така річ, називається карта, — подав голос незнайомець. — Може, чув?

	Тренер кинув на Ніла застережливий погляд і підвівся.

	— Цей чоловік приїхав сюди, бо я написав йому про тебе. У його команді проблема з нападниками, ось я й вирішив, що варто тебе показати. Тобі казати не став, щоб не запевняти раніше.

	— Що-що? — Ніл витріщив очі.

	— Коли ми домовилися про зустріч, я намагався зв'язатися з твоїми батьками, але вони не відповіли на мої повідомлення. Ти ніби говорив, вони намагатимуться приїхати на гру?

	— Вони хотіли, — буркнув Ніл. — Не вийшло.

	— Я більше не можу чекати. — Незнайомець підійшов і став поруч з Ернандесом. — Зрозуміло, безглуздо набирати гравців під кінець сезону, але у нас виникли технічні труднощі з останнім новобранцем. Тренер Ернандес сказав ти ще не визначився з вибором навчального закладу на наступний рік, так що все складається якнайкраще, га? Мені потрібен нападник, тобі команда. Підписуєш папери, і на п'ять років ти в моєму розпорядженні.

	 З другої спроби Ніл видавив:

	— Ви ж це не серйозно?

	— Ще як серйозно. До того ж я дико поспішаю. — Незнайомець кинув свою теку на трибуну, де сидів Ніл.

	На обкладинці чорним маркером було жирно виведено ім'я та прізвище Ніла. Він уже хотів відкрити папку, але потім подумав: а сенс? Людини, яку вивчив і тепер намагається завербувати цей заїжджий тренер, взагалі не існує. Через п'ять тижнів Ніл закінчить школу, а за шість буде далеко звідси, змінить і місце проживання, і ім'я. Немає значення, що йому сподобалося бути Нілом Джостеном. Він і так тут затримався.

	За великим рахунком, до такого способу життя Нілу було не звикати. Останні вісім років він провів в бігах, нанизуючи одну брехню на іншу, плутаючи сліди. Від справжнього імені його відділяло двадцять два фальшивих, і він знав, що станеться, якщо хтось все ж таки відстежить між ними зв'язок. Стати членом університетської команди означає не просто застрягти на одному місці, а опинитися в центрі уваги. В'язниця не затримає батька надовго, а у матчі-реванші Нілу просто не вижити.

	Арифметика проста, але вона робить вибір легшим. Контракт — вірний квиток у майбутнє, яке йому не світить і про яке він мріє до болю. На коротку мить Ніл зненавидів себе за рішення грати у збірній Мілпорта. Не можна було повертатися на поле. Говорила мати, що він повинен зав'язати з ексі. Попереджала, щоб «хворів» здалека, а він не послухав. Але що йому було робити? Після смерті матері Ніл приткнувся до Мілпорта, бо не знав, як жити далі, ось і все. У нього не залишилося нічого, крім ексі, і тепер, знову відчувши смак гри, він уже не уявляв, як від неї відмовитися.

	— Будь ласка, йдіть, — сказав він.

	— Розумію, все це трохи несподівано, але май на увазі, відповідь мені потрібна сьогодні. Після того як Джейні запроторили до психлікарні, комітет з мене не злазить.

	Серце Ніла впало. Він відірвав погляд від теки та глянув на чужинця.

	— «Лиси». Університет Пальметто.

	Чоловік — Ніл вже здогадався, що це тренер «Лисів» Девід Ваймак, — помітно здивувався його кмітливості.

	— Виходить, ти бачив сюжет у новинах, — сказав він.

	Технічні труднощі, сказав Ваймак по телику. Під цим завуальованим виразом малася на увазі спроба самогубства, яку вчинила Джейні Смолз, новий гравець команди. Найкраща подружка виявила її з перерізаними венами у ванній та, на щастя, встигла доставити до лікарні. Останнє, що чув Ніл, Джейні помістили під нагляд психіатрів. «Типово для «Лисів», — нетактовно ляпнув ведучий новин, хоча, слід визнати, не перебільшив.

	«Лиси» з університету Пальметто являли собою збіговисько талановитих покидьків та безпритульних: Ваймак комплектував свою команду виключно вихідцями з нещасливих сімей. Його намір зробити з «Лисячої нори» певну подобу реабілітаційного центру в теорії виглядало чудово, проте насправді підопічні Ваймака були групкою зламаних життям одинаків, не здатних згуртуватися навіть на час гри.

	У Національній студентській спортивній асоціації (НССА) «Лиси» значилися як найменша команда та безнадійний аутсайдер, який протягом трьох років плететься у хвості рейтингу. За минулий рік вони дуже додали — все завдяки завзятості капітана і посиленню лінії захисту, проте критики, як і раніше, не сприймали їх серйозно. Постійні погані результати почали дратувати навіть КРЕ — Комітет з регламенту ексі.

	А потім до команди приєднався Кевін Дей, який колись завоював титул чемпіона країни. Для «Лисів» це стало найкращим, що могло тільки трапитися, а для Ніла — причиною, через яку він не міг прийняти пропозицію Ваймака. Ніл не бачив Кевіна майже вісім років і не горів бажанням зустрітися з ним знову. Не всі двері варто відчиняти: від цього залежало Нілове життя.

	— Не варто було вам приїжджати, — сказав він.

	— І все ж я тут, — відрізав Ваймак. — Ручку дати?

	— Ні, — відповів Ніл. — Я не гратиму за «Лисів».

	— Я не дочув?

	— Ви взяли Кевіна.

	— А Кевін запропонував взяти тебе, тож...

	Далі Ніл слухати не став — рвонув угору трибунами до роздягальні. Крехтіння металу під ногами не заглушило здивованого оклику Ернандеса. Чи кинулися тренери за ним навздогін? Ніл не озирався. До біса закінчення школи, до біса Ніла Джостена. Він втече сьогодні й бігтиме, поки слова, сказані Ваймаком, повністю не вивітряться з його голови.

	Він запізнився.

	На півдорозі до виходу з роздягальні до нього дійшло, що в приміщенні він не один: шлях до дверей хтось перегороджував. Блиснула яскраво-жовта ключка — той замахнувся, а загальмувати Ніл уже не встигав. Дерев'яний держак вдарив йому під ребра, ледь не втиснув легені у хребет. Він не пам'ятав, як упав, і просто виявив, що безпорадно повзає по підлозі рачки, хапаючи ротом повітря. Якби Нілу вдалося вдихнути, його б тут же знудило, але тіло чомусь не слухалося.

	З'ясувалося, що шум у вухах — це голос розлюченого Ваймака, лишень звучав він нерозбірливо, наче з великої відстані.

	— Чорт забирай, Міньярде! Ось тому нам і не вдається залучити пристойних людей.

	— Та буде вам, тренере, — прогудів хтось над головою у Ніла. — Якби він був пристойним, нам не знадобився б, правда?

	— Він і не стане в пригоді, якщо ти його переламаєш!

	— На вашу думку, треба було дати йому втекти? Наліпіть на нього пластир і буде як новенький.

	В очах у Ніла потемніло, потім навколишній світ набув болючої чіткості — до забитої легені нарешті хлинуло повітря. Він вдихнув так різко, що закашлявся. Здавалося, від цього болісного кашлю він зараз розвалиться на шматки. Обхопивши себе обома руками, Ніл спідлоба кинув лютий погляд на нападника.

	Ваймак уже назвав того на прізвище, проте Нілу воно було й не потрібне. Занадто часто він дивився на це обличчя в газетних вирізках, щоб не впізнати наживо. Ендрю Міньярд на вигляд нічим особливим не вирізнявся — світловолосий хлопчина зростом десь метр п'ятдесят два, — але Ніл знав, наскільки оманлива зовнішність. Першокурсник Ендрю був голкіпером і смертоносним надбанням «Лисів». Більшість із них завдавали шкоди собі, тоді як Ендрю кидався на інших. Він провів три роки в колонії для неповнолітніх й заледве уникнув другого терміну. До того ж Ендрю був єдиним, хто відмовився від запрошення команди університету Едгара Аллана — чинних чемпіонів країни. Кевін і Ріко навіть влаштували захід на його честь, але Міньярд чомусь віддав перевагу невдахам-Лисам. Свій вибір він не коментував, але всі пояснювали це тим, що Ваймак погодився прийняти в команду і всю його сім'ю: того ж року до «Лисів» приєдналися Аарон, близнюк Ендрю, та їхній двоюрідний брат Ніколас Хеммік. Ну і недавній перехід Кевіна теж відносили на рахунок Ендрю.

	Кевін грав за «Воронів» Едгара Аллана до грудня минулого року, доки не зламав ведучу руку, катаючись на лижах. Травма коштувала йому спортивного контракту з університетом. Передбачалося, що він відновиться і повернеться до рідної команди, але натомість Кевін раптом перебрався до Пальметто, де став помічником Ваймака. А три тижні тому він підписав контракт і з нового сезону офіційно увійшов до складу «Лисів».

	Лузери на кшталт «Лисів» могли запропонувати Кевіну тільки одне: голкіпера, який колись зневажливо відкинув його пропозицію. Цілу весну Ніл збирав інформацію про Ендрю, бажаючи зрозуміти, що ж такого розгледів у цій людині Кевін. Зустріч з Міньярдом віч-на-віч виявилася не тільки несподіваною, а й болючою.

	Торкнувшись пальцями скроні, Ендрю з усмішкою відсалютував Нілу:

	— Нічого, іншого разу пощастить.

	— Пішов ти, — озвався Ніл. — У кого ключку спер?

	— Не спер, а позичив на якийсь час. — Ендрю перекинув ключку Нілу. — Тримай.

	— Господи, Ніле, ти як? — Ернандес, що підійшов, схопив його за лікоть і допоміг йому піднятися.

	— Виховання у нашого Ендрю трохи шкутильгає, — зауважив Ваймак, встаючи між хлопцями.

	Міньярд чудово розшифрував це мовчазне попередження. Він підняв руки, мовляв, а я що, я — нічого, і пішов. Провівши його очима, Ваймак оглянув Ніла.

	— Щось зламав?

	Ніл обережно притис долоні до ребер і вдихнув: м'язи спалахнули болем. Він переніс достатньо переломів, щоб зрозуміти: цього разу легко відбувся.

	— Все нормально. Тренере, мені треба йти. Пустіть.

	— Ми ще не закінчили, — заперечив Ваймак.

	— Тренере Ваймак... — почав Ернандес, але той перебив:

	— Я ненадовго, добре?

	Ернандес перевів погляд із колеги на підопічного, потім відпустив його.

	— Зачекай ззовні.

	Ніл прислухався до кроків, що віддалялися. Стукнула збита дверна підпірка, з неприємним скрипом зачинилися задні двері. Після того, як клацнув замок, Ніл заговорив:

	— Я вже дав відповідь. Я не підписуватиму контракт.

	— Ти навіть не вислухав мою пропозицію, — сказав Ваймак. — Якщо я заплатив за трьох, щоб прилетіти сюди та подивитися на тебе, ти міг би принаймні приділити мені п'ять хвилин, га?

	Кров відлинула від обличчя Ніла так раптово, що закрутилася голова. Він відсахнувся від Ваймака, відчайдушно намагаючись знайти рівновагу і ковтнути повітря. Спортивна сумка вдарила його в стегно, і він обмотав ремінь петлею навколо долоні, бажаючи вхопитися за що-небудь.

	— Тільки не кажіть, що взяли його із собою.

	Ваймак глянув на нього.

	— Якісь проблеми?

	Відкрити правду Ніл не міг, тому сказав:

	— Я негідний грати на одному полі з чемпіоном країни.

	— От власне, хоч зараз це не має значення, — пролунав голос, і в Ніла перехопило подих. Він обернувся, нехотячи.

	Варто було б здогадатися раніше, як тільки він побачив Ендрю. З якого дива воротареві дивитися на потенційного новачка, якщо той грає в нападі? Ендрю тут тільки тому, що Кевін Дей ніколи не ходить поодинці.

	Кевін улаштувався на телевізійній тумбі біля задньої стіни. Телевізор він зрушив на край, щоб звільнити собі більше місця, і з обох боків обклався паперами. Судячи з незворушного погляду, з яким він спостерігав за виставою, його не вразили слова Ніла.

	Минули роки з того часу, як Ніл з Кевіном перебували в одній кімнаті; з того часу, як на їхніх очах батько Ніла розірвав горланячого чоловіка на сотню кривавих шматків. Ніл знав обличчя цього хлопця, як своє власне, а все тому, що невідривно стежив за популярністю Кевіна, хай і здалеку. Кевін Дей змінився у всьому. І залишився незмінним — теж у всьому, починаючи з зелених очей під темною шевелюрою і закінчуючи витатуйованою на лівій вилиці чорною цифрою два, один вигляд котрої викликав у Ніла напад нудоти.

	Кевін ходив з нею і тоді, давно, просто був ще надто юний, щоб набити справжню тату. Він та його зведений брат Ріко Моріяма чорним маркером виводили у себе на щоках двійку та одиницю, а коли цифри починали стиратися, підмальовували їх наново. Ніл на той час ще не розумів, що Кевін і Ріко з самого дитинства прагнули слави. У такий спосіб вони обіцяли, що стануть зірками.

	І мали рацію. Обидва грали у професійній команді під назвою «Ворони». Минулого року обох прийняли до національної збірної. Обидва завоювали чемпіонський титул, а Ніл... Ніл заплутався у клубку брехні та безвиході.

	Кевін не міг дізнатися, це факт. Забагато води збігло, тепер між ними ціла прірва. Крім того, Ніл маскувався за допомогою темної фарби для волосся та коричневих контактних лінз. Але тоді з чого раптом Кевін Дей з'явився на нього подивитися? Жодна університетська команда не впаде так низько, навіть «Лиси». В особистій справі Ніла вказано, що грає в ексі всього рік, і весь цей рік він ретельно вдавав «чайника», минулої осені навіть затарився різноманітними посібниками та всюди тягав їх із собою. Враховуючи, що він вісім років не тримав у руках ключку, спочатку прикидатися було не складно. Допомогло й те, що у Малій лізі Ніл займав іншу позицію на полі й тепер йому довелося практично заново вчитися грати. Крива його навчання завидним чином повзла вгору, проте він, як і раніше, докладав безліч зусиль, щоб не виділятися.

	Невже він десь проколовся? Невже попередній досвід, про який він замовчував, таки виліз назовні? Як сталося, що, всупереч всіх своїх старань триматися в тіні, він привернув увагу Кевіна Дея? Якщо Кевін вистежив його з такою легкістю, то для людей батька Ніл Джостен, мабуть, і зовсім як жива мішень.

	— Що ти тут робиш? — процідив він крізь онімілі губи.

	— А чого ти рвонув? — запитав Кевін.

	— Я перший запитав.

	— Тренер тобі вже відповів, — з легким роздратуванням промовив Кевін. — Ми чекаємо, коли підпишеш контракт. Годі вже витрачати наш час.

	— Ні, — сказав Ніл. — Слухай, тисячі нападників тільки й мріють, що про таку пропозицію. Може, краще зверніться до них?

	— Ми переглянули всі анкети, — мовив Ваймак, — і вибрали тебе.

	— Я не гратиму з Кевіном, — пробурчав Ніл.

	— Будеш, — сказав Кевін.

	Ваймак байдуже пожав плечима.

	— Ти, мабуть, не зрозумів, але ми не підемо звідси, доки не досягнемо твоєї згоди. Кевін вважає, що ти потрібен команді, і він має рацію.

	— По-хорошому треба було викинути листа твого тренера, не читаючи, — продовжував Кевін. — Твоя анкета — повна нікчемність, і мені не потрібен салага в команді. Це йде в розріз з нашими планами на новий сезон. На щастя, твоєму тренеру вистачило розуму надіслати не статистику, а відеозапис гри, тому ми побачили тебе у справі. На полі ти б'єшся не на життя, а на смерть.

	Салага? Якби Кевін його впізнав, то зрозумів би, що відомості в анкеті — суцільна брехня. Він знає, що Ніл грав у Малій лізі, і не міг забути той жорсткий матч, перерваний через вбивство.

	— А, ось у чому справа, — тихо промовив Ніл.

	— Тільки такий інсайд нам потрібен.

	Від полегшення у нього мало не скрутило живіт. Значить, Кевін його не впізнав і все це просто безглуздий збіг. Ймовірно, у такий спосіб світ показує йому, що може статися, якщо він надто довго засиджуватиметься на одному місці. Наступного разу за ним прийде не Кевін. Наступного разу прийде тато.

	— Насправді нам навіть на руку, що ти з такої глушини, — зауважив Ваймак. — Ні в команді, ні у твоїй школі ніхто не знає, що ми тут. Ми не хочемо, щоб цього літа твоє прізвище з'являлося в новинах. Найближчим часом у нас своїх турбот по саму зав'язку, і ми не збираємося тебе у все це втягувати, доки не влаштуєшся в гуртожитку. У контракті є пункт про конфіденційність, тому до початку сезону в серпні ти зобов'язаний мовчати про те, що увійшов до складу «Лисів».

	Ніл знову придивився до Кевіна: може, все-таки дізнався?

	— Це погана ідея, — сказав він.

	— Твоя думка взята до уваги, — сухо повідомив Ваймак. — Ще питання чи підпишемо вже нарешті папери?

	Найкращий вихід — зникнути. Навіть якщо Кевін його не впізнав, витівка все одно хрінова. «Лисам» і так приділяють у новинах багато уваги, а з переходом Кевіна приділятимуть ще більше. Нілу потрапляти у фокус ні до чого. Потрібно розірвати контракт Ваймака на дрібні шматочки та валити.

	Втекти — значить вижити, але Ніл і без того зайнятий виживанням. Його життя — це постійна зміна імен і місць, постійна безоглядна втеча. Щойно десь осів — збираєш речі та підриваєшся. А минулого року, коли померла мати, він залишився на самоті та з того часу просто безцільно плив за течією, не знаючи, куди вона його винесе.

	Не знав він і того, чи зможе вдруге відмовитись від ексі. Гра — єдине, завдяки чому він відчував себе живим. Контракт з Ваймаком дасть можливість грати та прикидатися нормальним ще якийсь час. Ваймак сказав це на п'ять років, але Нілу не обов'язково залишатися на весь термін. Він може злиняти, як тільки забажає, так?

	Ніл знову глянув на Кевіна. Той його не впізнав, але, можливо, десь у підсвідомості згадав хлопця, з яким був знайомий багато років тому. Його минуле замкнено на ключ у пам'яті Кевіна. Це доказ існування Ніла, як і ексі. Кевін — підтвердження реальності Ніла і, мабуть, найвірніший його орієнтир: якщо Ніл перебуватиме поруч із ним, якщо вони гратимуть в одній команді, він не пропустить момент, коли Кевін почне щось підозрювати. Щойно підуть зайві запитання чи косі погляди, Ніл зникне.

	— Ну так що? — поспішив Ваймак.

	Інстинкт самозбереження запекло боровся з бажанням, і ця боротьба кидала Ніла в безсилу паніку.

	— Мені треба поговорити з мамою, — сказав він просто тому, що не знайшов іншої відповіді.

	— Навіщо? — не зрозумів Ваймак. — Ти ж повнолітній, га? В особистій справі вказано, що тобі дев'ятнадцять.

	Насправді вісімнадцять, але якщо у фальшивій анкеті написано дев'ятнадцять, нехай так і буде.

	— Все одно треба порадитись.

	— Вона за тебе потішиться.

	— Напевно, — тихо погодився Ніл, хоча це теж було неправдою. Дізнайся мати, що він хоча б задумався над цією пропозицією, вона розлютилася б. Може, й на краще, що вона нічого не дізнається, тільки хіба ж до «кращого» має віддавати в грудях нестерпним болем, як від удару ножем? — Я поговорю з нею сьогодні ввечері.

	— Додому підкинути?

	— Не треба, я сам.

	Ваймак обернувся до Кевіна.

	— Чекайте на мене в машині.

	Кевін зібрав папери і зіслизнув зі свого сидіння. Ендрю, що стояв за дверима, покинув роздягальню разом із ним. Після того, як вони пішли, Ваймак поглянув на Ніла з усією серйозністю.

	— Хочеш, ми поговоримо з твоїми батьками? — запропонував він.

	— Не треба, я сам, — знову сказав Ніл.

	Наступне питання прозвучало з убивчою прямолінійністю.

	— Батьки тебе б'ють?

	Ніл витріщився на нього в повному здивуванні. Це прозвучало настільки нетактовно і з усіх боків грубо, що не варто було й намагатися відповісти. Ваймак, очевидно, це зрозумів і одразу продовжив:

	— Давай-но все прояснимо. Я питаю про це не просто так. Тренер Ернандес підозрює, що кілька разів на тиждень ти ночуєш тут. Він думає, у тебе вдома не все добре, оскільки ти не йдеш разом з усіма і не дозволяєш нікому зустрітися з батьками. Тому він і написав про тебе — вирішив, що ти мені підійдеш. Розумієш, правда? Тобі відомо, яких хлопців я відбираю до команди. Не знаю, чи правий Ернандес у своїх здогадках, але щось мені підказує, що він недалеко від істини. Зрештою, роздягальню на літо закриють. Якщо у тебе проблеми з батьками, ми можемо влаштувати твій переїзд до Південної Кароліни раніше.

	— В сенсі? — Не зрозумів Ніл.

	— Ендрю з братами на канікулах лишаються в місті. Вони живуть в Еббі, нашого командного медика. Зайвого місця в неї немає, але у червні відкривається гуртожиток, а доти можеш перебути в мене. Квартирка, звісно, тісна, зате є диван — на ньому м'якше, ніж на голій землі. Скажемо, що ти на випробувальному терміні. Половина повірить, половина ні, але це й неважливо. До «Лисів» когось просто так не беруть, і всім зрозуміло, що, якби ти був посередністю, ми б з тобою не зв'язувалися. Подробиці твого життя мене не стосуються, а сам я не стану чіплятися до тебе розпитуваннями й, вже повір, не чесатиму язиком.

	Набути голосу Нілу вдалося лише з другої спроби:

	— Навіщо це вам?

	Ваймак зо хвилину мовчав.

	— Думаєш, я зібрав цю команду заради піару? Ні. Просто я готовий дати людині другий шанс. Другий, третій, четвертий, та хоч двадцятий — головне, на один більше, ніж тобі дадуть усі інші.

	Ніл неодноразово чув, що Ваймака вважають божевільним ідеалістом, проте, слухаючи його, важко було не повірити у його щирість. У душі Ніла недовіра змішувалась зі зневагою. У голові не вкладалося, навіщо Ваймак знову і знову добровільно прирікає себе на розчарування. На його місці Ніл давно б відмовився від «Лисів».

	Вичекавши коротку паузу, Ваймак запитав:

	— То з батьками таки проблеми?

	Ніл розумів, що ризикує, але спокуса пересилила. Кивнувши, він зазнав болючого уколу, проте ще гостріше за нього кольнула втома, що проступила у погляді Ваймака. Це не було жалістю, яку Ніл часом уловлював в очах Ернандеса; Ваймак ніби розумів, що значить бути Нілом, якою ціною він щодня змушує себе вставати та рухатися далі. Навряд чи Ваймак хоча б віддалено уявляв собі його життя, але від інших Ніл не отримував навіть такої дрібниці. Йому довелося відвернутися.

	— Твій тренер сказав, що випускний у вас призначений на одинадцяте травня, — нарешті перервав мовчання Ваймак. — У п'ятницю, дванадцятого, я надішлю когось зустріти тебе в аеропорту.

	Ніл ледь не брякнув, що ні на що не погоджувався, але слова застрягли в його горлі: він раптом зрозумів, що все вирішено.

	— Залиш папери в себе. — Ваймак знову простяг йому теку, і цього разу Ніл узяв її. — У понеділок тренер Ернандес надішле мені підписані копії факсом. Ласкаво просимо до команди.

	Тут потрібно було сказати «дякую», проте Ніл не зміг видавити з себе ні звуку і продовжував прошивати очима підлогу. Ваймак не чекав його відповіді та пішов шукати Ернандеса.

	Задні двері з брязкотом зачинилися. Нерви у Ніла здали. Він метнувся до туалету і заледве встиг забігти в кабінку, перш ніж його знудило, хоча шлунок був порожній.

	Мати б просто розлютилася, якби дізналася, що він накоїв. Спогади про те, як вона тягла його за волосся, була ще свіжа. Стільки років вони ховалися, переїжджаючи з місця на місце, і ось тепер, завдяки Нілу, вся їхня робота піде нанівець. Він знав: мати йому цього не пробачила, і тому груди стискало, мов обручем, ще сильніше.

	— Вибач, — прошепотів він, давлячись і кашляючи, — вибач, пробач.

	Спотикаючись, Ніл дістався до раковини. Прополоскавши рота, підняв очі на своє зображення в дзеркалі. Чорне волосся, карі очі — звичайна, пересічна зовнішність; у натовпі не помітять, не запам'ятають. Саме цього він і домагався, але чи спрацює маскування проти репортерських фотокамер? Злегка скривившись, він схилився ближче до дзеркала і відтягнув кілька пасм. Переконався, що світле коріння поки що не відросло, полегшено видихнув і подався назад.

	— Університет... — промимрив він собі під ніс. Звучить як мрія, а на смак як попіл.

	Ніл смикнув блискавку на спортивній сумці та засунув у неї контракт. У роздягальні на нього чекали обидва тренери. Не промовивши жодного слова, він попрямував до виходу.

	Коли він йшов повз паркування, з задніх дверей позашляховика Ернандеса висунувся Ендрю Міньярд; його губи розтяглися у знущальній усмішці.

	— Занадто крутий для таких, як ми? Навіть в одну тачку з нами не сядеш?

	Ніл ковзнув поглядом і прискорив крок, а дійшовши до кінця паркування, перейшов на біг. Стадіон, «Лисиці» та їх привабливі обіцянки залишилися позаду, проте непідписаний контракт у сумці тиснув тяжким вантажем, пригинав до землі.





РОЗДІЛ 2


	Ніл давно втратив рахунок аеропортам, які йому довелося побачити, але досі відчував себе незатишно. Навколо було багато людей — тільки встигай поглядати на всі боки, та й з фальшивими документами літати ризиковано. Після смерті матері залишилися деякі зв'язки, так що паспорти йому робили на совість, проте при кожній перевірці серце все одно шалено билося.

	Хоча Ніл раніше не бував ні в Скай-Харбор, ні в аеропорту на північному сході Південної Кароліни, але що там, що там панував звичний для будь-якої повітряної гавані поспіх. Пройшовши через термінал, він з хвилину простояв осторонь, пропускаючи народ — одні поспішали до зони прибуття, інші — на пересадку. Натовп, як заведено, складався з тих хто поспішав у відпустку у відрядження та студентів, які поверталися додому на канікули. Зустріти знайомих Ніл не розраховував, оскільки до Південної Кароліни прилетів уперше, але проявити пильність ніколи не заважало.

	Нарешті, рухаючись за допомогою вказівників, він проминув коридор, піднявся сходами та вийшов у залі прильотів. Само собою, п'ятничного вечора в невеликому холі було багатолюдно, але знайти присланого Ваймаком зустрічальника виявилося простіше, ніж Ніл очікував.

	Його увагу майже одразу привернув чіпкий погляд нового товариша по команді. Це був один з близнюків Міньярдів — судячи з умиротвореного обличчя, явно не Ендрю. «Той з них що нормальний», — часто говорили про Аарона Міньярда, хоча після цього твердження зазвичай виникала суперечка, чи може бути нормальна людина з таким самим набором генів, як в Ендрю.

	Ніл рушив йому назустріч. У мілпортських «Дінго» Ніл вважався найнижчим гравцем, проте Аарон поступався йому сантиметрів сім, а в цьому своєму чорному одязі виглядав ще менше. Наприкінці травня натягнути джерсі із довгим рукавом? Ніл спітнів уже від одного вигляду.

	— Ніле, — кинув Аарон замість вітання і показав пальцем: — Багаж отримують там.

	— Це все. — Ніл поплескав по ременю спортивної сумки, що висіла на боці — досить невелика, щоб можна було не здавати її в багаж, і доволі містка для його манаття.

	Аарон мовчки рушив геть. Пройшовши за ним через розсувні скляні двері, Ніл зробив крок у теплий і вологий весняний день. На переході біля світлофора стояло кілька людей, проте Аарон їх розштовхав і вискочив на дорогу, не чекаючи на зелений. Дзявкнули гальма: в якихось дюймах від невисокої постаті порушника клюнуло носом таксі. Аарон Міньярд, як ні в чому не бувало, клацнув запальничкою і засунув у зуби підпалену цигарку. На сердиту лайку, котрою вибухнув на його адресу таксист, він зовсім не звернув уваги. Ніл винувато розвів руками та поспішив за супутником.

	У глибині платного паркування на них чекав елегантний чорний автомобіль. Ніл не надто знався на машинах, але дорогу річ було видно відразу. На мить він вирішив, що за цим авто ховається інше, трохи менше і скромніше, проте Аарон натиснув кнопку на дармовисі та відімкнув двері.

	— Сумку — в багажник, — скомандував він, боком присідаючи на водійське сидіння і продовжуючи диміти.

	Ніл слухняно виконав вказівку, після чого стрибнув із підніжки на переднє пасажирське сидіння. Аарон неквапливо докурив цигарку до половини, клацанням відправив недопалок на бетоноване покриття і, потягнувши на себе дверцята, повернув ключ у замку запалювання. Двигун розмірено загудів. Аарон глянув на Ніла; куточок його рота трохи зігнувся в усмішці, але приязністю вона явно не вирізнялася.

	— Ніл Джостен, — промовив Аарон, наче пробуючи ім'я на смак. — Кажеш, до нас на літо?

	— Так.

	Міньярд увімкнув кондиціонер на повну потужність та дав задній хід.

	Отже, разом із тобою нас п'ятеро. Щоправда, я чув, що ти підселишся до тренера.

	Ваймак згадував, що троє братів — Ендрю, Аарон і Ніколас — проводять літо в місті, але цифра все одно не сходилася. Ніл здогадувався, хто п'ятий. Звичайно, цього слід очікувати, але вірити все одно не хотілося. Кевін приклеївся до Ендрю з того дня, як прийшов до команди.

	Про всяк випадок Ніл вирішив уточнити:

	— Кевін лишився в місті?

	— Кевін завжди там, де є поле. Він без тренувань жити не може, — глузливо кинув Аарон.

	— Сумніваюсь, що справа у тренуваннях, — зауважив Ніл.

	Аарон на це не відреагував. На виїзді з паркування він передав контролерці гроші та, як тільки шлагбаум піднявся, втиснув педаль газу на максимум. Автомобіль влетів у загальний потік під обурені сигнали інших машин, і Ніл вирішив непомітно пристебнутись. Аарон або нічого не помітив, або начхати на це хотів. Виїхавши на трасу, він скоса подивився на Ніла.

	— Ходять чутки, минулого разу ви з Кевіном не надто порозумілися.

	— Мене про нього не попереджали, — відповів Ніл, дивлячись на краєвиди, що проносяться за вікном. — Ну вибачай, що не зустрів його як годиться.

	— О ні, не пробачу. Я не вірю в прощення, до того ж ти зчепився не зі мною. Ти вже другий новобранець, що послав Кевіна на хрін. Якби не його гонор, від такого удару по самолюбству він би вдавився. А він просто розчарувався в інтелектуальних здібностях університетських спортсменів.

	— Напевно, в Ендрю були свої причини, як і в мене.

	— Ти казав, що недостатньо вправний для нашої команди, проте ти тут. Сподіваєшся прокачатися за літо?

	— Ні. Просто не зміг відмовити.

	— Тренер уміє знайти підхід, га? Хоча нам ти дуже ускладниш життя. Навіть мілпортська команда з тобою дуже ризикувала.

	Ніл знизав плечима.

	— Мілпорту перебирати гравцями не доводиться, там і так їх не вистачає. Я нічого не втрачав, коли вирішив спробувати себе в команді, а у них не було причини мене не приймати. Я просто опинився у потрібний час у потрібному місці.

	— Віриш у долю? — у голосі хлопця ковзнула ледь помітна нотка зневаги.

	— Ні, а ти?

	— Тоді в удачу? — Аарон пропустив зустрічне запитання повз вуха.

	— Швидше, у невдачу.

	— Ми капець як задоволені твоєю високою думкою.

	Аарон крутнув кермо і різко з’їхав на іншу смугу, не спромігшись оцінити обставини на дорозі. Ззаду сердито загули. У бічне дзеркало Ніл помітив, як кілька автомобілів крутонули, щоб уникнути зіткнення.

	— Не шкода буде розбити таку красуню? — уїдливо поцікавився він.

	— Не бійся здохнути, — сказав Аарон, прямуючи до з'їзду з чотирисмугового шосе. — А якщо боїшся, тобі не місце серед «Лисів».

	— Взагалі-то, ексі — це спорт, а не смертельна битва.

	— Без різниці. Ти граєш за топову команду разом із самим Кевіном Деєм. Народ за нього кров готовий пустити. Ну, ти бачив у новинах.

	— Бачив. — Аарон клацнув пальцями, наче це доводило його правоту.

	Ніл вважав, що з ним важко не погодитись, а тому промовчав. Кевіна Дея та його зведеного брата Ріко Моріяму часто називали «синами ексі». Кейлі Дей, мати Кевіна, і Тецудзі Моріяма, дядько Ріко, винайшли цей вид спорту років зо тридцять тому, коли Кейлі навчалася в університеті японського міста Фукуї. З’явившись в якості експерименту, гра вийшла за межі кампуса і потрапила на міські вулиці, після чого зробила крок через океан. Закінчивши навчання, Кейлі привезла її додому, до Ірландії, невдовзі після цього гра підкорила й Штати.

	Кевін та Ріко виросли на ексі. Коли «Замок Евермор», величезний стадіон університету Едгара Аллана (і перший стадіон НССА у Штатах, де почали проводити матчі з ексі), існував ще тільки в проєкті, у Кевіна та Ріко вже були ключки, виготовлені на замовлення. Після трагічної загибелі Кейлі в автокатастрофі, Тецудзі забрав Кевіна до себе, проте займатися вихованням дітей новому тренеру «Воронів» було ніколи. Ось так і вийшло, що дитинство та ранню юність Ріко та Кевін провели на стадіоні у якості неофіційних талісманів «Воронів». Їх постійно тренували — якщо не Тецудзі, то члени команди; туди ж, на стадіон, привозили вчителів, аби хлопці не витрачали час на дорогу до школи.

	Кевін і Ріко змалку були в об'єктиві камер, але тільки через зв’язок з ексі та завжди разом. До переходу Кевіна в університет Пальметто зведені брати не розлучалися ні на хвилину. Настільки незвичайне дитинство викликало чимало питань щодо психологічного добробуту хлопців і водночас зробило обох дико популярними. Ріко Моріяма та Кевін Дей вважалися обличчями «Воронів», до того ж багато хто бачив в них майбутнє професійного ексі.

	У грудні минулого року брати на кілька тижнів зникли з очей публіки. У січні, коли почалася весняна серія ігор, жоден з них не був заявлений у стартовому складі «Воронів». Тільки наприкінці січня Тецудзі Моріяма порушив цю тему на пресконференції, і новина, яку він озвучив, стала жорстоким ударом для всіх шанувальників ексі: Кевін Дей катався на лижах та зламав руку. За словами Тецудзі, і Кевін, і Ріко настільки пригнічені, що поки що не готові зустрічатися з товаришами по команді або своїми засмученими шанувальниками.

	Наступного дня Девід Ваймак заявив пресі, що Кевін Дей відновлюватиметься у Південній Кароліні. Дізнатися, що кумир більше не вийде на поле, було важко, але звістка про те, що він залишив «Воронів», викликала в одержимих фанатів Кевіна справжню бурю емоцій. Якщо вже він зводив себе до ролі помічника тренера, міг би принаймні зберегти свій престиж і досвід для рідної команди. Уболівальники образилися за улюблених «Воронів», хоча майже всі були впевнені, що, як тільки заживе рука, Кевін повернеться. А в березні Кевін взяв і підписав контракт з «Лисами», причому не як тренер, а як форвард.

	Новина розбила серця фанатів. Горе переросла в гнів, і весь він виплеснувся на університет Пальметто. Вандали неодноразово трощили університетські корпуси та стадіон, у кампусі раз у раз спалахували бійки. Було зрозуміло, що з початком сезону, коли Кевін вийде на поле у формі «Лисів», ситуація загостриться ще сильніше, і Нілу не дуже хотілося потрапити під цю хвилю.

	Багатоквартирний комплекс, де жив Ваймак, розташовувався за двадцять хвилин їзди від аеропорту. Автомобілів на паркувальному майданчику майже не було — середина робочого дня все-таки, — але на тротуарі біля будинку маячили три постаті. Аарон першим вийшов з машини та, не дивлячись, направив дармовис з ключем блокування на багажник. Зістрибнувши з підніжки, Ніл почув, як клацнув замок, що відкрився. Не чекаючи, поки він забере речі, Аарон попрямував до своїх. Ніл перекинув спортивну сумку через плече — від відчуття знайомої ваги одразу стало трохи легше — і зачинив багажник, а коли підняв очі, віднайшов себе в центрі уваги.

	З боків від Кевіна стояли близнюки. Попри однаковий одяг, розрізнити їх не важко: Аарон, який виконав своє завдання і доставив Ніла на місце, всім своїм виглядом зображував нудьгу, в той час, як Ендрю усміхався. Втім, Ніл знав, що ця посмішка зовсім не означає добрих намірів. Так само Ендрю Міньярд усміхався, коли врізав ключкою йому в живіт.

	Приїзду новачка щиро зрадів, здається, лише Ніколас Хеммік. Він ступив назустріч Нілу, і той з радістю потиснув простягнуту руку, тим більше, що це дозволило йому не дивитись на Кевіна.

	— Чудово. — Не відпускаючи руки, Ніколас підтягнув Ніла на тротуар. — Ласкаво просимо до Південної Кароліни. Як долетів?

	— Нормально, — відповів Ніл.

	— Я — Нікі. — Хеммік ще раз міцно потис його долоню. — Двоюрідний брат Ендрю та Аарона та найкращий у світі захисник.

	Ніл перевів погляд на Міньярдів, потім на Хемміка. На відміну від блондинів-близнюків, Нікі був чорнявим і карооким, а смаглявий відтінок його шкіри здавався надто темним для засмаги. Крім того, він височів над братами на добру голову.

	— Ви справді кровні родичі?

	Нікі розреготався.

	— Не схоже, так? Я в матінку пішов. Батько витяг її з Мексики під час якоїсь показової міністерської поїздки. — Він роздратовано закотив очі та показав великим пальцем на решту. — З ними ти начебто вже знайомий? Тренер теж мав намір під'їхати, але йому довелося рвонути до стадіону. Зателефонували з комітету — швидше за все, знову виїдатимуть мозок через те, що ми досі не оголосили про зміну складу. Тому поки що потусуєшся з нами. Але ключі тренер для тебе таки залишив. Валіза в багажнику?

	— У мене тільки це, — сказав Ніл.

	Нікі здивовано підняв брову та обернувся до трійці.

	— Ось що означає їздити без нічого. Хотів би і я не тягати з собою гору лахміття, але надто вже я її люблю.

	— Це ще м'яко сказано, — прокоментував Аарон.

	Нікі посміхнувся і, поклавши руку Нілу на плече, провів його до входу.

	— Квартира тренера, — навіщось пояснив він. — Усі бабки в нього, так що він може дозволити собі власне житло, а ми, бомжі, тулимося по чужих кутах.

	— Для бомжів у вас досить крута тачка, — хмикнув Ніл.

	— Тому ми й бомжі, — сухо промовив Нікі.

	— Вважай, машину нам купила мати Аарона, — пояснив Ендрю. — На гроші, які виплатили за страховкою після її смерті. Хоч якась користь від людини.

	— Гей, легше, — попередив Нікі, зиркнувши при цьому не на Ендрю, а на Аарона.

	— Та гаразд, гаразд. — Ендрю байдуже підняв долоні. — Не напружуйся. Світ жорстокий, правда, Ніле? Якби це було неправдою, тебе б тут не було.

	— Жорстокий не світ, а люди, — заперечив Ніл.

	— В точку.

	Поки ліфт підіймався на сьомий поверх, усі четверо мовчали. Щоб не дивитися на зображення Кевіна в дзеркалі, Ніл розглядав табло з цифрами, що змінювались, хоча підйом на неприємну висоту відвертав увагу сам по собі. Ніл вважав за краще перебувати ближче до землі, щоб у разі чого мати можливість втекти. На сьомому поверсі у вікно, ясна річ, не вистрибнеш. Він зробив уявну замітку розвідати місцеперебування всіх пожежних виходів.

	Квартира Ваймака була під номером 724. Хлопці стовпилися біля дверей, і Аарон поплескав себе по кишенях у пошуках ключів. В який момент він витяг їх і відімкнув замки, Ніл не помітив — так захопився розглядом цих кишень. Судячи з плоскої форми, цигарок у них явно не було, але Ніл на власні очі бачив, як Аарон сунув пачку в кишеню ще на пішохідному переході.

	— Ось ми й прийшли, — оголосив Нікі, і Ніл змусив себе підняти очі. Хеммік жестом пропустив його вперед. — Як то кажуть, дім, милий дім, звичайно, якщо хоч щось пов'язане з тренером може бути милим.

	Ніл ще з квітня знав, що кілька тижнів проведе у Ваймака, і з самого початку змирився з цією незручністю, проте зараз все у нього всередині стислося. Він жив один з того часу, як померла мати, а з чоловіків йому доводилося проживати тільки з батьком. Хіба зможе він спокійно дивитися, як Ваймак вечорами зачиняє двері? Та й спати не вийде: при кожному зітханні Ваймака Ніл підхоплюватиметься і думатиме, що за ним прийшли. Чи не краще спробувати все переграти та зняти номер у готелі? З іншого боку, як це пояснити тренеру? І чи треба пояснювати? Ваймак переконаний, що батьки погано поводяться з Нілом, і, можливо, знайде пояснення його замкнутості.

	Поглинений своїми думками, Ніл раптом виявив, що надто забарився біля входу. Він встиг помітити погляд, який Нікі послав Аарону, — суміш цікавості та подиву — і зрозумів, що дав маху. Попри це, з місця він зрушив тільки після того, як Ендрю проштовхався через хлопців до нього, щоб дізнатися про причину затримки. Ендрю посміхався, але його світло-карі очі залишалися холодними. Ніл зустрівся з ним поглядом всього на секунду і відразу зрозумів, що м'ятися у дверях небезпечніше, ніж ступити за поріг. Щодо готелю він подумає не тут і не зараз, не коли свідки поруч. Увійшовши до квартири, Ніл озирнувся. Перші двері вели до вітальні, де тренер підготував йому спальне місце. З дивана, про який згадував Ваймак, було забрано все зайве, а напис на наліпках повідомляв, що постільна білизна зберігається в ящику журнального столика. Решта простору кімнати була завалена паперами й заставлена брудними кавовими кружками. Крім того, всюди стояли переповнені попільнички, які не додавали повітря свіжості.

	Ніл зібрався визирнути у вікно і вже майже перетнув кімнату, як ззаду пролунав голос Нікі:

	— Що це було?

	У Джостена у жилах застигла кров. У заціпеніння його привели не слова, а мова, якою Нікі їх вимовив. Завдяки трьом рокам, проведеним в Австрії, Німеччині та Швейцарії, Ніл добре говорив німецькою. Європу він пам'ятав краще, ніж хотілося б, надто багато там трапилося. Розуміючи, що присмак крові в роті йому тільки здається, він все одно мало не захлинувся. Пульс відчувався кожною клітиною; серце билося так швидко, що все тіло з голови до п'ят охопило велике тремтіння. Звідки вони дізналися, що Ніл розуміє німецьку?

	Він уже майже вирішив дати драла, але в цей момент відгукнувся Аарон, і Ніла ніби обпалило: із запізнілою полегкістю він зрозумів, що питання адресоване не йому. Хлопці говорили між собою, обговорювали його, шифруючись німецькою.

	Ніл змусив дійти до вікна. Розсунув штори та вперся долонями у скло, чекаючи, поки серце повернеться до нормального ритму.

	— Може, він насолоджувався моментом, — сказав Аарон.

	— Ні, — заперечив Нікі. — Це була типова реакція «або бий, або біжи». Ендрю, якої хріні ти йому там наплів?

	Ніл обернувся. Нікі не дивився в бік Ендрю, мабуть, уже знав, що відповіді на своє запитання не отримає, проте дивився на Ніла. Коли той повернувся, він блиснув усмішкою і знову перейшов на англійську.

	— Як щодо екскурсії по дому?

	Ніл зібрався щось сказати, але вирішив, що й так досить себе видав.

	— Давай.

	Дивитись не було практично на що. Кухня та санвузол розташовувалися одна проти одного, кімнати — наприкінці коридору. Другу спальню Ваймак переробив під кабінет. На відміну від голих стін вітальні, стіни в кабінеті рясніли газетними вирізками, фотографіями команди, старими календарями, різноманітними грамотами та сертифікатами. Одну з двох книжкових полиць займала література з ексі, на іншій уміщалися решта всіх книг, починаючи від путівників і закінчуючи класикою. Письмовий стіл Ваймака був завалений документами так, що під ними навіть не було видно дерев'яної стільниці, і поверх цього лежала особиста справа Ніла. З краю папір притискала масивна аптечна пляшечка. Нікі з радісним вигуком схопив її та відкрутив кришку.

	— Це не твоє, — зауважив Ніл.

	— Знеболювальне, — констатував Хеммік, пропустивши докір мимо вух. — Кілька років тому тренер зламав ногу, ти в курсі? Так і познайомився з Еббі. Вона його лікувала, а він потім улаштував її до нас медиком. Наші досі сперечаються, шпиляться вони чи ні. Ендрю у суперечці не бере участі, а значить, вирішальний голос буде за тобою. Так що давай, визначайся якнайшвидше, я на кін бабки поставив.

	Відсипавши в долоню кілька пігулок, Нікі закрутив кришку і повернув пляшечку на місце. Ніл покрутив головою на всі боки, бажаючи з'ясувати реакцію інших, але Ендрю і Кевін вже зникли. Залишився тільки Аарон, якому, судячи з його вигляду, було явно начхати.

	— Познайомишся з Еббі сьогодні за вечерею, — пообіцяв Нікі, засовуючи пігулки в кишеню. — До вечора треба вбити час, тож поки що можемо показати тобі поле. У нас тепер ідеальна кількість народу для тренувальних ігор. Кевін, мабуть, від нетерпіння вже бризкає окропом.

	— Сумніваюся, — промимрив Ніл, згадавши безпристрасне обличчя Кевіна.

	— Кевін — хлопець стриманий, — погодився Аарон, — але, крім ексі його в цьому житті нічого більше не цікавить, він — найбільше чекає, коли ти вийдеш на поле.

	Ніл хотів відповісти, але слова застрягли у горлі — до нього раптом дійшло. У машині Аарон сказав майже те саме, але тоді це прозвучало з презирством, а зараз — байдуже. Додати до цієї раптової зміни настрою однаковий одяг і зниклу пачку цигарок, і висновок напрошується сам собою. На перший погляд, це дрібниці, проте саме завдяки уважності до дрібниць Нілу досі вдавалося виживати.

	— З Кевіном, певно, важко грати? — на ходу змінив він репліку. — Чемпіон країни як-не-як.

	— Чесно кажучи, ми ще не грали з ним, — відповів Нікі. — Він лише з минулого місяця розпочав тренування. Якщо грає він так само хардкорно, як тренує, можеш одразу йти вішатися. — Всупереч загрозі в словах, Нікі вимовив це майже весело. — Але воно того варте.

	— Що, і бійки теж? — усміхнувся Ніл. — Як те побоїще, про яке говорив Аарон? Скільки, ти сказав, постраждалих?

	Аарон на мить задумався, і Ніл уже вирішив, що йому все привиділося, але потім Аарон відповів:

	— Одинадцять.

	Все вірно, Ніл читав про цю бійку, але в машині з Аароном нічого такого не обговорював, і Аарон повинен був про це пам'ятати. У пам'яті із запізненням виплив роздратований закид Хемміка: «Ендрю, якої хріні ти йому там наплів?» Тоді Ніл подумав, що Нікі говорить про їхню першу зустріч у Мілпорті, хоча насправді йшлося про поїздку з аеропорту.

	Ніл розлютився через обман, хоч і потішився, що зумів його розкусити, та все ж промовчав, розуміючи, що обережність — понад усе. Веселість Ендрю була неприродною, і вибухи темпераменту пояснювалися прийманням ліків — розпорядження суду. Два роки тому якісь хлопці напали на Нікі біля нічного клубу, і Ендрю справедливо заступився за приятеля, щоправда, мало не забив чотирьох до смерті. Судді вважали це «надмірним застосуванням сили» і спробували запроторити його за ґрати, але адвокатам вдалося домогтися умовного засудження. Ендрю призначили курс інтенсивної терапії, а далі щотижневі консультації психотерапевта та регулярний прийом спеціальних препаратів. Передбачалося, що за три роки ліки скасують, щоб оцінити його стан. Однак передчасна відмова від прийому таблеток вважатиметься невиконанням покладених судом обов'язків. Варто командному медику, університетському психотерапевту або судовому психіатру запідозрити недобре, сечу Ендрю перевірять, і якщо потрібної концентрації препаратів не виявлять, він сяде у в'язницю.

	Ендрю залишалося протриматися всього до наступного літа, проте мучитися так довго він, мабуть, не збирався. У Ніла в голові не вкладалося: як взагалі можна ризикувати, знаючи, наскільки серйозні наслідки на тебе чекають? Чи це вплинув на Ендрю приїзд Ніла? Може, він вирішив зустріти нового члена команди із ясною головою? А може, просто не хотів проводити канікули вгашеним?

	Цієї хвилини Ендрю, як по команді, виріс у дверях; у руках він тримав пляшку віскі. Позаду маячив Кевін.

	— Вдало зайшли.

	— Готовий? — звернувся до Ніла Нікі. — Даємо газу, доки тренер не повернувся.

	— Чому? — Ніл показав на пляшку. — Це що, пограбування?

	— А навіть якщо і так? Настукаєш на нас Ваймакові? — Ендрю, здавалося, потішила ця думка. — Ось вам і нова людина у команді. Відразу видно справжній «Лис».

	— Стукати не буду, — сказав Ніл, — але спитаю, чому ти не на пігулках.

	На мить запанувала тривожна тиша. Оторопілий навіть Кевін. Ендрю був єдиним, хто не повів і бровою.

	Нікі, що першим знайшов дар мови, накинувся на Аарона німецькою:

	— Гей, у мене глюки? Мені самому здалося?

	— Нема чого на мене дивитися, — пробурчав Аарон.

	— Віддаю перевагу розмові англійською, — втрутився Ніл.

	Ендрю притиснув великий палець до куточка рота і провів ним по губах, наче стираючи усмішку.

	— Це що, пред'ява? Я тобі не брехав.

	— Ти промовчав — а це, вважай, брехня, тільки простіше, — відповів Ніл. — Міг би мене виправити.

	— Міг, але не виправив, — знизав плечима Ендрю. — Тобі треба — сам і розбирайся.

	— Вже. — Ніл хвацько відсалютував двома пальцями, скопіювавши знущальний жест Ендрю, що запам'ятався йому під час першої зустрічі. — «Нічого, іншого разу пощастить».

	— О-о, — здивовано протягнув Ендрю, — чую, з тобою буде весело. Якийсь час. Потім, правда, втіха закінчиться... Так завжди буває.

	— Краще не діставай мене.

	— А то що?

	Пролунав стукіт: хтось смикав ручку вхідних дверей. Ендрю миттєво наклеїв на обличчя широку усмішку, потім швидко обернувся до Кевіна. Один невловний, відпрацьований рух, і пляшка віскі, яку тримав Ендрю, зникла, наче її й не було.

	— Добридень, тренере, — проворкував Ендрю з-за плеча Кевіна.

	— Знаєте ж, я терпіти не можу, коли ви ошиваєтеся в мене вдома! — пролунав із коридору невдоволений голос Ваймака.

	Ендрю скинув долоні, демонструючи чистоту своїх помислів і вийшов у коридор. Аарон і Кевін пішли за ним; пляшка, скоріше на все, тепер була захована в одного з них під одягом. У кабінеті залишилися тільки Ніл та Нікі.

	— Сьогодні я нічого не розбив, — сказав Ендрю тренеру.

	— Повірю, коли все огляну.

	Двері в коридорі грюкнули, і за кілька секунд Ваймак увійшов до свого кабінету. У джинсових шортах та линявій футболці він скоріше був схожий на рокера-аматора, ніж на наставника університетської команди. Зрозуміло, у звичайні дні Ваймак не повинен був дотримуватися дрес-коду, і все ж Ніл злегка розгубився.

	Ваймак окинув новобранця швидким поглядом і задоволено кивнув.

	— Живий-здоровий? Ось і добре. А то Нікі у нас той ще гонщик, міг і не довезти.

	Відчувши на собі погляд Хемміка, Ніл відповів:

	— Бачили й гірше.

	— Гірше цього бевзя ніхто не водить. На вибір два варіанти: відкрита труна або закрита.

	— А що за несправедливість? — обурився Нікі.

	— Життя взагалі несправедливе, дурню. Змирись з цим. До речі, чому ви й досі тут?

	— Ідемо вже, — сказав Ендрю з коридору. — Всього найкращого. Ніле, йдеш з нами?

	— А куди це ви намилилися? — підозріло примружився Ваймак.

	— Тренере, за кого ви нас приймаєте? — ображено зітхнув Нікі.

	— Справді хочеш знати?

	— Ми мали намір показати Нілу стадіон, — пояснив Аарон. — А потім можемо відвезти його до Еббі. Він вам зараз не потрібен?

	— Ні. Тримай, Ніле.

	Ніл на льоту впіймав кинуті йому ключі. В'язка складалося з двох кілець: два ключі на одному, три — на іншому.

	— Довгий ключ — від воріт, їх зачиняють на ніч, — загинаючи пальці, почав пояснювати Ваймак. — Короткий — від квартири. Другий комплект — від стадіону: зовнішні двері, комора з інвентарем та двері на поле. У Кевіна такий самий набір; якщо що — допоможе розібратися. Сподіваюся, ти користуватимешся ключами не рідше за нього.

	— Спасибі, — сказав Ніл, стиснувши зв'язку з такою силою, що нігті вп'ялися в долоні. З ключами в руках він відчув себе впевненіше. Не важливо, де доведеться спати та що там викине Ендрю. Головне — є поле, і йому дозволено на ньому грати. — Буду.

	— Улюбленця завели, тренере? — поцікавився Ендрю.

	— Якщо ти колись з'явишся на полі не через страх дістати на горіхи, може, й тобі комплект зроблю, — посміхнувся Ваймак. — Але оскільки ні в цьому житті, ні в наступному такого не станеться, замовкни і йди за Кевіном.

	— Ой, щастя яке, — скривив гримасу Ендрю. — Стривай, зображу радість. Тепер можна йти?

	— Вимітайтеся, — скомандував Ваймак, і Ендрю відразу випарувався.

	Кевін та Аарон вийшли слідом. Нікі вже майже зробив крок за поріг кабінету, але тренер рукою перегородив йому шлях.

	— І тільки посмійте скалічити його першого ж дня.

	Хеммік перевів погляд на Ніла.

	— Тебе тут хтось ображав?

	— Поки що ні, — відповів Ніл.

	Забарившись на секунду, він неохоче зняв з плеча спортивну сумку. При думці, що з нею доведеться на якийсь час розлучитися (особливо з огляду на її вміст), холодок пройшовся спиною, проте Ніл, як і раніше, не довіряв Ендрю. Незрозуміло, з чого раптом цей псих кинув пити пігулки та чому приїхав за ним до аеропорту, хоч, як з'ясувалося, тренер доручив цю справу Нікі. У будь-якому разі Ендрю себе ще покаже. До Ваймака довіри якось більше, подумав Ніл, сподіваючись, що не робить помилки.

	— Можна кудись сховати сумку? — спитав він.

	— У вітальні є місце, — знизав плечима тренер.

	Ніл поглянув скоса на Нікі: як би це зробити, не викликаючи зайвої цікавості? Він ніколи не залишав речі без нагляду, а йдучи, завжди замикав під замок, найчастіше у своїй шафці в роздягальні мілпортського стадіону. Не встиг він відкрити рота, як тренер нетерпляче кинув Хемміку:

	— Ну, що встав? Дуй давай.

	— Як грубо, — зауважив Нікі, але прослизнув повз Ваймака і зник у коридорі.

	Тренер глянув на Ніла.

	— Тобі схованка, чи що, потрібна?

	Ніколи раніше ніхто не читав його як відкриту книгу, хоча, відверто кажучи, і обставини вперше стали такими некерованими. Поки вони з матір'ю були на втіках, вона тримала ситуацію під контролем: вміла вигадати впевнену легенду і безпомилково знаходила потрібні орієнтири. Сам Ніл добряче «наслідив», доки добирався до Мілпорта, але, якби щось пішло не так, він завжди міг втекти. Тепер, однак, йому відчайдушно хотілося зачепитися і пробути тут якнайдовше.

	— Тут усе моє майно, — нарешті видавив він.

	Жестом наказавши йому посунутися, Ваймак відімкнув нижню скриньку письмового столу. Ящик був вщент забитий теками, але тренер витяг їх усі та стосом склав на підлозі. Щойно він прибрав руки, як споруда нахилилася, і теки та окремі аркуші розсипалися на всі боки.

	Ваймак, що діловито знімав з кільця крихітний ключик, і вусом не повів.

	— Це лише на якийсь час. Коли переїдеш до гуртожитку, доведеться вигадати щось інше. — Він простяг ключ хлопцеві.

	Ніл перевів погляд із тренера на купу паперів, потім назад. Відкрив рот, закрив, знову відкрив і тільки-но встиг прошепотіти:

	— Чому ви...

	Ваймаку набридло чекати, і він просто сунув ключ у долоню Нілу.

	— Поспішай, поки Ендрю когось за тобою не послав.

	Ніл проковтнув своє запитання і заходився впихати сумку в тісний ящик. На щастя, основний обсяг займав одяг, тому, доклавши невелике зусилля, він упорався із завданням. Потім Ніл засунув ящик і замкнув його на замок. Ключ він спробував повернути господареві, проте той глянув на нього з жалем.

	— Мені він нащо? Віддаси, коли з'їжджатимеш.

	Ніл опустив погляд на ключ у розкритій долоні — гарантію безпеки, яку так просто, без зайвих питань, забезпечив йому тренер. Може, сьогодні він не засне, може, найближчі два тижні підскакуватиме в ліжку щоразу, як Ваймак даватиме хропака, але, мабуть, це найкраще, на що він зараз має право розраховувати.

	— Дякую, — сказав він.

	— Рухай булками, — відізвався Ваймак.

	Ніл вийшов із кабінету. Інші чекали його біля відкритих дверей на сходовому майданчику. Ідучи коридором, Ніл причепив ключ від ящика до кільця з іншими ключами. Поки він закривав квартиру, Ендрю повів братів та Кевіна до ліфта. Ніл встиг приєднатися до компанії вчасно: ліфт якраз під'їхав і всі п'ятеро ввалилися в кабіну.

	Негайне почуття захищеності, котре Ніл відчував, випарувалося, щойно двері ліфта зачинилися: майбутні напарники по команді обступили його кругом.

	Нікі й Аарон стали з боків, Ендрю та Кевін — навпроти. Чотири пари очей дивилися на нього впритул.

	Щойно кабіна поповзла вниз, з лиця Ендрю зникла посмішка. Ніл витримав його погляд і напружив м'язи, приготувавшись до бійки. Коли вони проїжджали на п'ятий поверх, Ендрю відліпився від поручня на задній стіні ліфта і рушив в атаку. Він спробував вихопити у Ніла ключі, проте той відсмикнув руку. Ендрю повторив спробу, і Нілу довелося позадкувати. Упершись спиною в металеві двері, він запізно зрозумів, що Ендрю на хрін не здалися ці безглузді ключі. Ніл сунув зв'язку глибше в кишеню. Ендрю затиснув його в куток. Треба ж такий дрібний, а такий слизький!

	— Приємно познайомитися, Ніле, — млосно простяг Ендрю. — Ти, звичайно, ще побачиш мене, але не так скоро.

	— Навряд чи мені так пощастить, — процідив Ніл.

	— Я маю на увазі, ось так, — пояснив Ендрю, жестом вказавши на відстань, що розділяла їх. — Еббі пригрозила, що позбавить нас допуску на поле на всі канікули, якщо ми тебе зламаємо. Нам це, сам розумієш, ні до чого. Та й Кевін розйойкається. Але не хвилюйся, я почекаю, поки зберуться всі «Лисиці» та коли в Еббі окрім тебе буде багато інших турбот. Тоді я і влаштую тобі незабутній прийом.

	— Рекомендую переглянути свої методи переконання. Твої хріново працюють.

	Ліфт зупинився.

	— А я не збираюся тебе переконувати. — Ендрю впер долоню в груди Нілу. — Ти просто робитимеш так, як я скажу.

	Двері за спиною Ніла почали відчинятися, і, як тільки вони розійшлися в сторони, Ендрю злегка штовхнув його, і він вивалився на майданчик, ледь утримавшись на ногах. Проходячи повз, Ендрю грубо зачепив його корпусом. Відразу за Ендрю вийшли Кевін і Аарон, що не вшанував Ніла навіть поглядом. І тільки той, хто замикав компанію Нікі, наостанок йому посміхнувся.

	— Ну, як, готовий? — кинув він, віддаляючись.

	Ніл ще кілька секунд дивився у спини хлопцям. Виходить, Кевін — не єдина його проблема в університеті Пальметто. Ніл усвідомив це майже з полегшенням. Він не може «прочитати» Кевіна, не може запитати, що з їхнього спільного минулого збереглося в нього в пам'яті. Не може передбачити, яка фраза чи вчинок змусять Кевіна згадати його. А Ендрю — лише шизонутий шмаркач, Ніл, вважай, серед таких виріс. Впоратися з ним не важко, треба тільки залишатися напоготові.

	— Готовий, — пробурмотів Ніл собі під ніс і пішов наздоганяти команду.





РОЗДІЛ 3




	Ніл роздивився «Лисячу нору» задовго до того, як вони в'їхали до зони паркування. Розрахований на шістдесят п'ять тисяч глядачів стадіон розташовувався на околиці кампусу, погрозливо нависаючи над сусідніми будівлями, що поступаються йому у висоті. Завдяки незвичайному колірному рішенню стадіон ще більше вирізнявся на навколишньому тлі: сліпучо-білі стіни були окантовані яскраво-жовтогарячою смугою, і на кожній із чотирьох стін викрасовувався гігантський відбиток лисячої лапи. Ніл спробував прикинути, в які гроші обійшлося університету його будівництво і як гірко каялося керівництво в такому нерозумному вкладенні коштів, враховуючи паршиві результати «Лисів».

	Проїхавши чотири паркувальні майданчики, вони повернули на п'ятий. Там уже стояло кілька автомобілів, які, ймовірно, належали працівникам стадіону або слухачам літніх підготовчих курсів, тоді як на узбіччі біля самого спорткомплексу жодної машини не було. Стадіон з усіх боків оточувала огорожа з колючим дротом, уздовж якого через рівні проміжки один від одного розташовувалися вхідні ворота (спеціально щоб розподіляти натовп у дні матчів) — всі замкнені на ланцюгові замки.

	Ніл підійшов до огорожі та окинув поглядом територію навколо спорткомплексу. Ні душі: сувенірні кіоски та торгові точки з їжею на літо позабивали віконниці. Втім, легко уявити, як вони оживуть із початком сезону. Від приємного збудження по шкірі Ніла пробігли мурахи, а стукіт крові у вухах був схожим на той, з яким м'яч під час гри відскакує від бортів.

	Нікі ляснув Ніла по плечу.

	— Скоро ти просто закохаєшся у все помаранчеве, — пообіцяв він.

	Ніл просунув пальці через ґрати, шкодуючи, що не може її виламати.

	— Впусти мене.

	— Ходімо, — Нікі повів його вздовж огорожі.

	Вони дісталися останніх воріт: автомобіль припаркували біля входу під номером двадцять чотири, а над наступним уже висіла табличка з номером один. Між воротами темніли вузькі двері з електронним кодовим замком, за якими знаходився тунель, що розділяв зовнішню територію спорткомплексу надвоє. Тому, хто увійшов на стадіон через ворота номер двадцять чотири, а хотів вийти через ворота номер один, довелося б зайти на стадіон, а потім піднятися і спуститися трибунами. Кевін і Міньярди чекали Ніла з Нікі біля цих самих дверей. Аарон тримав у руці пляшку віскі.

	— Ми заходимо тут, — пояснив Нікі. — Код змінюється приблизно раз на два місяці, та тренер завжди нам про це повідомляє. Зараз діє комбінація 0508. Травень та серпень, місяці народження тренера та Еббі, вкурив? Кажу ж, вони шпиляться. У тебе коли день народження?

— У березні, — збрехав Ніл.

	— Шкода, ми пропустили. Зате у квітні тебе взяли в команду, тож можеш зарахувати це як найбільший у світі подарунок. А подружка, що тобі подарувала?

— Що? — не второпав Ніл.

— Та годі придурюватися, такі красунчики, як ти, обов'язково мають подружку. Якщо, звичайно, ти не задивляєшся на хлопців. У такому разі говори про прямо, щоб я не мучився в здогадках.

Ніл здивовано дивився на Хемміка, гадаючи, як можна думати про таку дурницю, коли стадіон — ось він, поряд. Код замку відомий, а вони товчуться тут, начебто відповідь Ніла і є секретний пароль. Він перевів погляд на цифрову панель, потім знову глянув на Нікі.

— А тобі яка різниця?

— Просто запитую.

	— Він хотів сказати, вмирає від цікавості, — уточнив Аарон.

— Мене не цікавлять ні ті, ні інші, — відрізав Ніл. — Ходімо вже.

— Заливаєш, — кинув Хеммік.

	— Не цікавлять, — з легким роздратуванням повторив Ніл. Не те щоб збрехав — так, трохи злукавив. — Ми йдемо чи ні?

	У відповідь Кевін ввів потрібні цифри та штовхнув двері.

	— Вперед.



Двічі просити Ніла не довелося. Він рушив тунелем, смикаючи ключі. Тунель закінчувався ще одними дверима з написом «Лиси». Ніл допитливо глянув на Кевіна, простягнувши йому в'язку, і той вказав потрібний ключ.

Дивно було вставляти його у серцевину й чути клацання замка, що відкрився. Ернандес іноді дозволяв Нілу ночувати у шкільній роздягальні, але забезпечити його ключем тренеру і на думку не спадало. Натрапивши на хлопця в роздягальні, він, навпаки, щоразу відводив очі, ніби не помічаючи. Ключі ж означали офіційний допуск та повну свободу дій, означали, що Ніл є членом команди.

Відразу за входом була кімната відпочинку. Більшу частину простору займали три крісла та два диванчики, півколом розставлені перед тумбою для теле- та аудіоапаратури. Екран телевізора був величезним до непристойності, і Нілу вже не міг дочекатися, щоб подивитися на ньому якийсь матч. Над "ящиком" до стіни був прикріплений список спортивних та новинних каналів.

	А решту стін займали фотографії. Одні були зроблені професійно (загальні фото команди, яскраві голи), інші вирізали з журналів, але більшість, судячи з усього, наклацали самі «Лисиці». Їхні знімки були наліплені скрізь, де залишалося вільне місце, і трималися на скотчі. Цілий кут відводився фотографіям трьох «Лисиць» — дівчат, які входять до команди.

	Ексі належало до спільних видів спорту, але рідко який університет жадав бачити у лавах своєї команди жінок. Як свідчила історія «Лисів», у перший рік ректорат Пальметто відмовив Ваймаку, який включив у заявку дівчат. Однак після провального першого сезону адміністрація стала трохи зговірливішою, і Ваймак набрав у команду відразу трьох. Мало того, він призначив Даніель Уайлдс першою в історії НССА жінкою-капітаном серед команд першого дивізіону.

	Шанувальники ексі й так не шанували «Лисів», а Даніель буквально зацькували. У перший рік після призначення навіть партнери по команді не соромилися прилюдно знущатися зі свого капітана. Запеклі жінконенависники звинувачували у всіх невдачах «Лисів» виключно її. І все-таки попри весь гармидер, не маючи підтримки ні від кого, окрім Ваймака, Даніель утрималася на своєму посту. Тільки через три роки стало ясно, що тренер не помилився з вибором. «Лиси», як і раніше, залишалися аутсайдерами, проте під проводом Даніель почали перетворюватися на згуртовану команду і поступово набирати очки.

Ніл представляв Даніель Уайлдс безсердечним стервом, але фотографії розвіяли цю виставу. На всіх знімках дівчина виблискувала усмішкою, життєрадісною та небезпечною водночас. Помітивши, куди дивиться Ніл, Хеммік по черзі тицьнув пальцем на найближче фото.

— Ден, Рене та Елісон. Ден — класне дівчисько, але на тренуваннях заганяє тебе до смерті. Елісон — підступна сучка, з нею краще не зв'язуйся. Ну, а Рене просто няшка. Дивись, не ображай її.

	— Інакше прилетить у чоло? — озвучив Ніл те, що не договорив Нікі.

Той лише посміхнувся і знизав плечима.

	— Ходімо, — поспішив Кевін.

Вони пройшли коридором повз двоє дверей з табличками «Девід Ваймак» і «Ебігейл Уінфілд». Треті двері були відзначені простим червоним хрестом, а на двох наступних зазначалося: «Жіноча роздягальня» та «Чоловіча роздягальня». Кевін прочинив двері в чоловічу, дозволивши Нілу побіжним поглядом окинути яскраві помаранчеві шафки, лавки та викладену плиткою підлогу. Ніл хотів затриматись і оглянути все як слід, але Кевін уже пішов уперед.

	Коридор закінчувався просторим приміщенням, яке Ніл невиразно пам'ятав за фотографіями в газетах. Звідси можна було вийти безпосередньо на стадіон і лише сюди «Лиси» пускали журналістів для післяматчевих інтерв'ю та фотосесій. У кімнаті стояло кілька оранжевих лавок, біла кахельна підлога рясніла відбитками рудих лисячих лап. У кутку були повалені в купу оранжеві конуси для розмітки поля. Праворуч від входу були білі двері, а навпроти — оранжеві.

	— Ласкаво просимо у фоє, — сказав Нікі. — Принаймні ми так називаємо цю кімнату, хоч охрестив її так якийсь розумник ще до нас.

	Ендрю осідлав одну з лавок і витяг з кишені пляшечку з таблетками. Аарон простягнув Кевіну поцуплену пляшку віскі. Той передав її Ендрю, дочекався, поки він витрусить на лаву пігулку з пляшечки, після чого забрав його собі. Наступної миті пляшечка зникла в кишені Кевіна, а Ендрю запив пігулку великим ковтком віскі.

Скоса глянувши на Ніла, Кевін жестом вказав на білі двері.

— Інвентар — там.

	— Можна?.. — почав Ніл.

	— Ключі діставай, — перебив Кевін.

	Ніл підійшов до помаранчевих дверей, і Кевін показав, яким ключем вона відчиняється. За порогом панувала темрява. Стеля губилася десь у висоті, і помітні були лише стіни. Ніл пішов за Кевіном у темряву. Кроків за десять він зрозумів, що вийшов на поле.

	— «Лисяча нора» у найкращому вигляді, — пролунав за спиною голос Нікі. — З приходом Кевіна в команду потекли грошенята — вистачило, щоб оновити покриття та стіни. Тепер тут усе блищить, як у кота яйця. Такої краси не було від самого відкриття.

	Світло з роздягальні падало на п'ятачок перед виходом, але до лінії поля не дотягувало, тож у чорнильному мороку ледве проглядалися обриси арени. Ніл заплющив очі та спробував подумки відновити картину. Тут, унизу, розташовувалися місця для суддів, групи підтримки та членів команди. Десь тут має бути й домашня лава «Лисів». Прозорі плексигласові огорожі розчинилися в темряві, як і сама арена, але від думки, що він стоїть на полі, серце Ніла наче ошаліло.

	— Нехай буде світло, — промовив ззаду Аарон.

	Спершу пролунав гул електрики, потім спалахнуло аварійне освітлення, а потім вогні каскадом побігли трибунами знизу вгору. Стадіон оживав на очах. Помаранчеві й білі ряди, що чергувалися між собою, сунули вгору, гублячись під балками. Світло залило поле. Ніл кинувся до огорожі ще до того, як запалилися прожектори на стелі. Утиснувшись долонями в товстий холодний пластик, він глянув угору, на табло та світлодіодні екрани для повторів, а потім опустив погляд на гладке дерев'яне покриття поля. Помаранчеві лінії відзначали його центр та зони голкіперів. Стадіон був чудовий, абсолютно прекрасний. У Ніла перехопило дух від захоплення, і водночас йому стало страшно: як взагалі він зможе грати тут після убогого мілпортського стадіону?

	Він заплющив очі, набрав повні груди повітря і повільно видихнув, уявляючи хрускіт від зіткнення гравців під час матчу, голос диктора, що б'є по вухах невиразними уривками, рев шістдесяти п'ятитисячної юрби після забитого гола. Ніл абсолютно точно знав, що не заслуговує на таке щастя, що негідний грати в «Лисячій норі», і все-таки жадав цього так, що тіло зводило судомою. Три з половиною тижні хлопці тренуватимуться уп'ятеро, у червні підтягнуться решта «Лисиць», а в серпні стартує ігровий сезон. Ніл розплющив очі, ще раз обвів поглядом арену і зрозумів, що прийняв правильне рішення. Начхати на ризик, воно того варте. Сюди його привела доля. Він повинен зіграти на цьому полі бодай раз, повинен переконатися, що оглушливий зойк глядачів здатет знести дах. Йому обов'язково потрібно вдихнути запах поту та їжі, яку тут продають утридорога, почути сигнал, що означає, що м'яч потрапив у білий прямокутник на стіні, та побачити, як її контрольні лампочки спалахують червоним.

— Ну-ну, — сказав Нікі, притулившись до стіни неподалік Нілу. — Не дивно, що він вибрав тебе.

	Ніл глянув на нього порожнім поглядом; звернених щодо нього слів не зрозумів і навіть не почув. У голові, як і раніше, чітко цокав секундомір, що відміряв час гри. Поруч із Нікі стояв Кевін, на очах якого батько Ніла почикрижив людину і який у результаті увійшов до національної збірної з ексі. Кевін спостерігав за ним, але, тільки-но їхні очі зустрілися, вказав підборіддям на двері.

	— Видайте йому форму та інвентар.

	Аарон і Нікі провели Ніла до роздягальні. Ендрю не виходив разом із ними на поле, але й у фоє його теж не було. Куди він дівся, Ніла не хвилювало, тому він мовчки вирушив у роздягальню. У передній її частині вздовж стіни тягнулися шафки з номерами та прізвищами гравців. У дверях у глибині приміщення виднілися раковини, з чого Ніл зробив висновок, що там знаходиться душова. Найбільше, проте, його зараз цікавила власна шафка.

	В останні тижні навчання Ніла в Мілпорті Ернандес та Ваймак залагоджували питання його майбутнього екіпірування. Хоч він і знав, що в шафці знайде все необхідне, побачене привело його в захват. П'ять комплектів форми для тренувань плюс по одному для домашніх та виїзних матчів. Більшу частину просторої шафки займав м'який і жорсткий захист; на верхній полиці лежав шолом, а під ним щось кислотно-оранжеве, упаковане в плівку. Ніл обережно її розгорнув; виявилося, що це легка куртка, яка по яскравості не поступається розмітці поля. На спині світловідбивальною фарбою значилося: «Лиси» та «Джостен».

	— Таку навіть із космосу буде помітно, — зауважив він.

	Нікі засміявся.

	— Ден замовила їх майже відразу, як прийшла в команду. Пояснила, що їй набридло бути невидимкою. Оточення любить вдавати, що таких, як ми, взагалі не існує. Штибу, ми не їхня турбота, а чиясь ще. — Він простягнув руку і помацав тканину. — Люди не розуміють, з якого боку до нас підступитися. Вважають нас безнадійними та одразу здаються, не зробивши кроку назустріч. — Нікі хитнув головою, і непроханий сум тут же змінився бадьорою усмішкою. — Ти знаєш, що частину прибутку від продажу квитків ми передаємо на благодійність? Тому квитки на наші ігри трохи дорожчі, ніж в інших. Це Рене вигадала. Кажу ж, вона просто золотце. Ну, давай, натягуй вже лисячу шкуру.

	Поки Нікі копався у своїй шафці, Ніл взяв усе необхідне і попрямував до туалету. Переодягатися в кабінці було страшно незручно, проте Ніл проробляв це так часто, що перетворив процес на своєрідне мистецтво. Скинув футболку, одягнув захист для плечей та нагрудник. Покрутився сюди-туди, щоб перевірити, чи не стискають лямки, і зверху натягнув ігрову джерсі. Вирішивши, що далі можна одягатися за присутності решти, Ніл повернувся в роздягальню. Там він змінив джинси на формені шорти; сівши на лавку, закріпив на ногах щитки для гомілок, поверх яких одягнув довгі гольфи, а потім взувся в спеціальні бутси, що не сковзали. Потім він розгорнув тонкі бавовняні рукавички, застебнув їх трохи вище ліктя, причепив налокітники. Рукавиці — краги — поклав поруч із шоломом, щоб забрати перед виходом на поле, волосся сховав під оранжевою банданою. Залишалося одягти лише захист для горла — вузький ремінець із хитрою застібкою. Метушні з ним було багато, і часом Нілу здавалося, ніби нашийник душить, проте отримати удар м'ячем по горлу йому не хотілося.

	У фоє Нікі підвів Ніла до інвентарної комори, на яку трохи раніше вказав Кевін, і Ніл відімкнув її своїм ключем. Аарон дістав кошик з м'ячами, а Ніл висунув стійку з ключками. Ключки, по парі на кожного, були розставлені згідно з номерами гравців, і його пара стояла останньою в ряду. Взявши одну з двох ключок, Ніл повільно її покрутив, оцінюючи вагу та зручність у руці. Вона була темно-оранжевою, з єдиною білою смужкою біля основи голівки та білою мотузковою сіткою, і пахло від неї новизною. Не ключка — мрія. Ніл ледве втримався, щоб не заритися обличчям у її пружну сітку. У Мілпорті він грав старенькою ключкою із загального набору, тоді як цю виготовили на замовлення спеціально для нього, і вже від однієї цієї думки його серце схвильовано затремтіло.

	Кевін, як і раніше, стояв біля плексигласової огорожі. Він мовчки спостерігав, як хлопці надягають рукавиці та шоломи, і не сказав жодного слова, коли Аарон повів Ніла до виходу на поле. Ніл відімкнув двері третім ключем і для надійності сунув всю зв'язку в крагу. Після того як двері за ними зачинилися, він спантеличено подивився на Нікі.

	— А Кевін сьогодні не тренуватиметься?

Нікі, здавалося, здивувався питанню.

	— Наш Кевін виходить на поле або разом з Ендрю, або наодинці, тільки так. Восени, коли голкіпером стане Рене, йому доведеться змінювати звички, ну, а до того часу ми дозволяємо йому корчити з себе сноба.

	— А де Ендрю?

	— Він же наївся пігулок, отже, лежить десь у відключці. Як отямиться, знову включить психа, — знизав плечима Нікі.

	— А зараз, на твою думку, він не псих?

	— Не-а. Радше просто бездушний автомат.

Ніл очікував, що Аарон стане на захист брата, але той мовчки рушив до центру поля. Ніл крокував у ногу з Нікі, розсіяно тицяючи пальцями в сітку своєї ключки. Озирнувшись на Кевіна, який так само стежив за ними через прозорий щит, він запитав:

	— То Кевін таки може грати? Казали, буде дивом, якщо він колись знову візьметься за ключку.

	— Ліва рука практично не працює, — пояснив Нікі. — Тепер він переучується грати правою.

	— Серйозно? — витріщив очі Ніл.

	Задоволений виробленим ефектом, Нікі посміхнувся:

	— Недарма ж його звуть божевільним генієм.

	— Справа не в геніальності, — заперечив Аарон. — Він просто хоче декому залізти в печінки.

	— І це теж, — кивнув Нікі. — Хотів би я подивитися на пику Ріко, коли він побачить нашу першу гру. Паскудний щуряка.

	Кевін нетерпляче постукав по огорожі, вимагаючи приступати до тренування. Нікі лише недбало відмахнувся.

	— До речі, у нас канікули! — крикнув він, хоч Кевін і не міг чути його зі свого боку.

	— До речі, дякую за допомогу, — запізніло промовив Ніл.

— Чого? А, не парся. Віддячиш мені потім, коли ніхто не плутатиметься під ногами.

	— Ти можеш не підбивати до нього клинці бодай в моїй присутності? - пирхнув Аарон.

	— Тоді йди погуляй і дай нам з Нілом познайомитись ближче.

	— Я все Еріку розповім.

	— Та невже! Коли ти востаннє говорив йому хоч слово?

	Ніл не пам'ятав жодного «Лиса» з таким ім'ям — ні серед колишніх, ні серед нинішніх.

	— Хто такий Ерік?

	— О, це мій чоловік, — радісно сказав Нікі. — Ну, майбутній чоловік. Я жив у його сім'ї, коли навчався у Берліні, а після закінчення школи ми з'їхалися.

	У Ніла тьохнуло серце.

	— Ти жив у Німеччині?

	Він спробував прикинути вік Нікі. Коли приблизно він міг навчатись у старшій школі? Найімовірніше, на той час, коли нога Хемміка ступила на німецьку землю, Ніл уже перебрався до Швейцарії, проте ця куля пролетіла так близько, що Ніл перехопив подих.

— Ja, — підтвердив Нікі. — Ти ж чув нашу тарабарщину? То була німецька. Близнюки навіть взялися вивчати її в школі — з розрахунком, що я підтягну їх до іспиту. Якщо в універі з додаткових предметів вибереш німецьку, дай знати, я і тобі допоможу. Язик в мене підвішений.

	— Годі базікати, нумо грати. — Аарон поставив кошик із м'ячами на землю.

Нікі театрально зітхнув.

	— Гаразд, нагадай потім, щоб я показав тобі фото Еріка. У нас народяться чарівні дітки!

Ніл спантеличено насупив брови.

	— Він живе не тут?

	— О ні. Ерік живе у Штутгарті. У нього там улюблена робота з великими кар'єрними можливостями, тож до мене він переїхати не може. Я збирався пробути в Штатах тільки доти, поки близнюки не закінчать школу, але коли тренер запропонував мені стипендію, Ерік порадив не відмовлятися. У розлуці жити нудно, сам розумієш, але минулого Різдва Ерік приїжджав до мене в гості, а цього року до нього поїду я. Якщо тут все затихне, взагалі махну до Німеччини на все літо. — Нікі багатозначно подивився на Кевіна, який, як і раніше, стояв за огорожею.

	Наступні півтори години Нілу показували набір стандартних вправ. Майже всі були йому добре знайомі, але деякі він раніше не виконував і тепер був тільки радий навчитися чогось нового. Закінчили вони невеликою тренувальною грою: нападник проти двох захисників, без голкіпера. У рейтингу НССА Нікі та Аарон вважалися далеко не найсильнішими захисниками, але все одно грали набагато краще за будь-якого старшокласника з Мілпорта.

	Нарешті Аарон оголосив, що тренування закінчено, Ніл упіймав м'яч на відскоку та кинув його у відро з іншими м'ячами. Інші хлопці почали розстібати шоломи. Ніл був розчарований, що все закінчилося дуже швидко, проте не став просити товаришів пограти ще: Нікі й без того наголосив, що заради нього вони перервали канікули.

	Притулившись щокою до плеча, Нікі рукавом втер піт і посміхнувся Нілу.

	— Ну як тобі?

	— Сподобалося. Ви обидва чудово граєте.

	Нікі засяяв. Аарон тільки фиркнув:

— Кевін вдарився б головою об стіну, якби це почув.

	— Він вважає, ми дарма дні тремо, — знизав плечима Нікі.

	— Що ж, тішить уже те, що ти не потягнеш нас на дно, — підсумував Аарон. — Звичайно, буде потрібно пів сезону, щоб витягнути тебе до потрібного рівня, але тепер я розумію, чому Кевін тебе взяв.

— До речі. — Нікі вказав підборіддям у бік огорожі. — Здається, декому вже нетерплячка випробувати тебе у справі.

	Ніл простежив за його жестом. На домашній лаві «Лисів» він побачив Ендрю — той, лежачи вздовж сидінь, підкидав м'яч — і Кевіна, в руках якого звідкись узялася ключка. Кевін ліниво крутив її в руці, спостерігаючи за гравцями на полі. Всупереч плексигласові завтовшки півтора сантиметра і відстані у половину поля, Ніл фізично відчував на собі важкий погляд Дея.

	— Стережися, — попередив Нікі. — Методи у Кевіна жорсткі, гратися з тобою не буде. На полі він відлушпанить будь-кого, навіть обдовбаного Ендрю. Точніше, будь-кого, крім Рене, але вона взагалі не людина, а янгол, так що це не рахується.

Ніл знову перевів погляд на Ендрю.

	— Я думав, через пігулки він повзатиме полем, як сонна муха.

	— Навесні ми переконалися у протилежному. — Нікі закинув ключку на плече і рушив до виходу. — Бачив би ти це видовище: Ендрю ледве череп Кевіну не зніс — і таки зніс би, якби Кевін не закинув його ключку на інший кінець поля. Прямо терпець мені уривається глянути, як ти будеш між ними скакати.

	— Охреніти як весело, — пробурмотів Ніл, підхопив відро з м'ячами та попрямував за рештою до трибун.

Почувши, як грюкнули двері, що вели на поле, Ендрю сів і кинув м'яч Нікі, потім дістав з-під лави залишену там пляшку віскі та відкрутив кришку.

— Довго ж ви, — сказав він. — Поки дочекаєшся, вмерти від нудьги можна.

— Ну, ти ж дочекався. — Хеммік повісив шолом на ключку, щоб звільнити руки та забрати в нього пляшку. — Слухай, може, тобі вже досить? Еббі мене заб’є, якщо рознюхає, що ти пив.

	— Абсолютно не моя проблема. — Ендрю обдарував його білосніжною усмішкою.

	Нікі повернувся до Аарона, шукаючи підтримки, проте той мовчки попрямував у роздягальню. Тоді Нікі приставив палець до скроні та зобразив, що вибиває собі мізки, після чого поспішив за товаришем. Ніл рушив було за ними, проте по дорозі мав дурість подивитися на Кевіна. Їхні погляди зустрілися, і Ніл зрозумів, що просто відвернутися вже не вдасться. Обличчя Кевіна було незбагненне, але Нілу його вираз явно не обіцяв нічого доброго.

	— М-да, сезон обіцяє бути нелегкий.

	— Я ж сказав, що не готовий.

	— А ще ти сказав, що не гратимеш зі мною в одній команді, проте ти тут.

Ніл пропустив цю дражнилку повз вуха. Кевін ступив упритул до нього, вчепився в сітку його ключки та потягнув снаряд на себе. Не кажучи ні слова, Ніл лише міцніше стиснув ручку. Мабуть, Кевіну вдалося б взяти верх, смикни він різкіше, але, судячи з усього, це не входило в його плани.

	— Не хочеш грати зі мною, гратимеш для мене, — кинув він. — Самотужки нагору ти в життя не проб'єшся, тому слухай, що я говорю.

	— На яку ще гору?

	— Якщо сам не розумієш, що ж, тоді тобі можна тільки поспівчувати.

	 Ніл мовчки втупився поглядом у Кевіна. Певна річ, що таким, як він, Нілу Джостену, «пробиватися» нікуди. Напевно, Кевін прочитав це по його байдужому виразу обличчя, бо простягнув вільну руку і накрив очі Ніла долонею.

	— Забудь про стадіон, — сказав він, — про «Лисів», про свою бездарну шкільну команду та про сім'ю. Не думай ні про що, крім ексі та того, куди він може тебе привести. Що ти бачиш?

Звести життя до такого примітиву? Що за безглуздя? Одним лише зусиллям волі Ніл стримав криву усмішку, проте її тінь, мабуть, все ж таки майнула на його губах, бо Кевін знову смикнув ключку на себе.

	— Зосередься.

Ніл спробував уявити світ, у якому він живе під чужими іменами, у якому Ніл Джостен — це він і є. Його знову перекорчило при думці про те, яким примітивним могло бути його життя, проте він все ж таки подолав огиду і звернув уявний погляд до ексі.

А й дійсно: чи народжений він для цього спорту, чи опинився тут і зараз випадково, через обставини? Ексі — єдиний промінь світла в його загубленому дитинстві. Він пам'ятав, як мати возила його на тренування Малої ліги на стадіон, розташований за годину їзди від Балтімора. Там ніхто не знав його батька, там тренери давали йому по-справжньому грати. Мати голосно вболівала за нього, не звертаючи уваги на озброєних до зубів охоронців, які стежили за кожним їхнім словом та кроком. На спогади, невиразні й уривчасті, накладала відбиток кривава реальність (діяння батька), проте Ніл відчайдушно за них чіплявся. Тільки у цих спогадах його мати посміхалася.

Він не пам'ятав, як довго грав у команді Малої ліги, зате руки пам'ятали вагу ключки так само добре, як і тягар пістолета. Ця думка протверезила його й одночасно повернула до реальності. Незабаром Ніл Джостен зникне, перестане існувати. Звичайно, не варто було й мріяти про те, щоб залишитися Нілом, але, з іншого боку, Кевіну же ж вдалося втекти від минулого... Якось же він залишив позаду те, залите кров'ю, поле в університеті Едгара Аллана і став тим, ким став? Нілу до болі хотілося того ж.

	— Тебе, — нарешті видавив він.

Кевін знову потягнув ключку на себе, і цього разу Ніл розтиснув пальці.

	— Я можу на тебе розраховувати?

Нічим хорошим для команди це не закінчиться, але зараз краще про це змовчати.

	— Можеш.

	— Ніл усе зрозумів, — заявив Кевін, опустивши руку і кинувши на Ендрю виразний погляд.

	— А-а, то його треба привітати! Гаразд, але мені його нічим привітати, а тому попрошу інших, щоб зробили це замість мене. — Ендрю підвівся на ноги та знову сьорбнув з пляшки. — Очманіти можна, Ніле. Оце так зустріч!

	— Бачилися вже, — сказав Ніл. — Якщо це черговий твій фокус, то дарма стараєшся.

	Ендрю посміхнувся, не випускаючи з рота шийки пляшки.

	— Не будь таким підозрілим. Ти ж бачив, як я приймав пігулки. Якби не закинувся, корчився б зараз десь від ломки, вибльовуючи власні кишки. Щоправда, мені все одно хочеться блювати від цього вашого фанатизму.

	— Вгашений, — констатував Кевін. — Він завжди попереджає мене, коли пропускає пігулки. То як ти зрозумів, що перед тобою він, а не брат?

	— Вони схожі, але не в усьому. — Ніл знизав плечима. — Один зневажає твою пристрасть до ексі, іншому на це начхати.

Кевін перевів погляд на Ендрю, але той дивився тільки на Ніла. Переваривши почуте, Міньярд фиркнув:

	— О, у нас тут жартівник завівся? Спортсмен, студент і комік на додачу — скільки переваг в одній людині! Як пощастило «Лисам»! Скоріше б вже подивитися, що ще він вміє. Може, влаштуємо конкурс талантів? Тільки пізніше. Кевіне, рухай булками, я хочу жерти.

Кевін повернув Нілу ключку, і всі троє пішли у роздягальню. Аарон і Нікі були в душовій. Почувши шум води, Ніл опустився на лаву.

	— До Еббі в такому вигляді не можна, — заявив Кевін. — Прийми душ.

	— Я не митимуся разом з іншими, — сказав Ніл. — Коли всі вийдуть, тоді й помиюсь. Не хочете мене чекати — їдьте, сам знайду дорогу.

	— Побоюєшся Нікі? — підморгнув Ендрю.

	Ніла перекорчило від цієї шаленої усмішки, але ще менше йому сподобалася завуальована погроза.

	— Нікі тут ні до чого. Це питання приватності.

	— Якщо хочеш стати зіркою, про особистий простір забудь, — зневажливо кинув Кевін.

	Схилившись до нього, Ендрю прикрив рота долонею, але притишити голос не попіклувався:

	— Йому є що приховувати, Кевіне. Я заліз у кабінет тренера і погортав його особисту справу. Як на твою думку, що наш Ніл ховає під одягом — синці чи шрами? Я думаю, шрами. Навряд це синці, раз гамселити його нікому. Батьків-то немає, га?

Ніл похолов.

	— Що ти зараз сказав? — процідив він.

	— Яка різниця? — не дивлячись на нього, відповів Дей Міньярду.

	 Міньярд, у свою чергу, пропустив повз вуха репліку Дея і повернувся до Ніла.

	— Душові тут окремі. Коли збудували стадіон, Ваймак поставив кабінки. Ректорат відмовився за них платити — штибу, на біса така розкіш, так що тренер розщедрився з власної кишені. Сам переконайся, якщо мені не віриш. Ти ж мені не віриш? До речі, правильно робиш.

	Ніл, здавалося, його не чув.

	— Ти не мав права пхати носа в мою особисту справу!

Він пошкодував, що не зазирнув у теку, коли Ваймак залишив її на лаві. Невже його колишній тренер писав Ваймаку про такі речі? Хоча так, повинен був Ернандес описати становище Ніла або, принаймні, своє бачення ситуації, щоб переконати Ваймака в тому, що Нілу якраз й місце в команді відступників-«Лисів». Нілу досі здавалося, ніби його зрадили, і до цього почуття доєднувалася злість на Ендрю, який встиг поритися в його паперах.

	Задоволений тим, що зумів зачепити Ніла за живе, Ендрю посміхнувся.

	— Гаразд, розслабся, це я трішки прибрехав. Твій аризонський тренер показував нам із Ваймаком записи ваших ігор і сказав, що вчепити тебе буде легко — ти завжди йдеш у душову останнім. Ще він сказав, що не може зв'язатися із твоїми предками. Ваймак запитав, чи будуть з ними якісь проблеми, й містер Аризона відповів, що взагалі їх не бачив. Вони, мовляв, день і ніч пропадають на роботі, і на сина їм начхати. Але так то я в точку потрапив, га?

	 Ніл відкрив рот, маючи намір огризнутися, але потім передумав. Ендрю його провокує, це ясно, тому краще стриматися. Втягнувши повітря крізь стиснуті зуби, він почав подумки рахувати до десяти. На цифрі «п'ять» посмішка Ендрю остаточно довела його до сказу.

Ніл не повірив Ендрю щодо кабінок, але вирішив не махати кулаками, а перевірити все на власні очі, тому підвівся з лави та попрямував до душової. Перед його поглядом постали раковини з дзеркалами, що простягалися аж до стелі; з одного боку від них розташовувався туалет, а з іншого, за поворотом, душ. Заглянувши за ріг, Ніл переконався, що цього разу Ендрю не збрехав: уздовж стіни в ряд стояли окремі душові кабіни. Високі стіни забезпечували повне усамітнення, а дверцята були обладнані засувками.

	— Бачив? — випалив Ендрю просто на вухо. З-за шуму води, що лилася, Ніл не почув, як той підійшов, і вже було інстинктивно рушив дати йому під ребра, проте Ендрю встиг перехопити його лікоть і зі сміхом відступив. — Тренер так і не пояснив, навіщо нам кабінки. Напевно, вважав, що ми маємо оплакувати наші феєричні провали на самоті. Все найкраще для зірок, що сходять, в ексі, правда ж?

	— Що сходять? Це навряд чи. — потіснивши Ендрю, Ніл попрямував до своєї шафки.

	— Згоден, — кивнув Ендрю, — «Лиси» з лайна ніколи не виберуться. Але спробуй сказати це Ден, і вона тобі вуха відгризе. — Взявши пляшку віскі, він рушив до виходу. — Кевіне, чекаю в машині!

	Після того як Ендрю пішов і двері зачинилися, Ніл взяв речі та пішов у душ. Нашвидкуруч помився, почав одягатися і невдоволено скривився. Вентилятори справно ганяли повітря, запобігаючи появі цвілі, однак у приміщенні все одно стояла важка волога задуха, від якої одяг прилипав до тіла. Ніл провів п'ятірнею по мокрому волоссю і повернувся в роздягальню. Нікі та Аарон показали, де зберігати захист, щоб він провітрювався, і куди складати брудну форму. Виходячи, Аарон погасив світло, а Ніл замкнув двері. Кевін та Ендрю чекали їх біля машини.

Забравши в Ендрю ключі, Нікі перекинув їх Нілу.

	— Сьогодні можеш сісти попереду, але це тільки на честь першого дня. Май на увазі, Кевін ненавидить їздити ззаду.

	— Мені не важливо, — знизав плечима Ніл, але близнюки та Кевін вже влаштувалися на задньому сидінні: Аарон і Ендрю — з боків, Кевін — посередині. Ендрю виявився саме за Нілом, а тому той сподівався, що їхати доведеться недовго.

	 Ебігейл Уінфілд жила в одноповерховому будиночку за п'ять хвилин їзди від університетського кампуса. Оскільки під'їзну доріжку вже займали два автомобілі, Нікі припаркувався на узбіччі.

Парадні двері були замкнені, і всі п'ятеро увійшли без стукоту. У ніздрі вдарив густий запах часнику та гарячого томатного соусу.

	Ваймак та Ебігейл поралися на кухні. Тренер копався в шухляді зі столовим сріблом і бурчав собі під ніс. Не зважаючи на нього, Еббі щось помішувала на плиті. Ваймак першим помітив «Лисів» і наставив вказівний палець на Нікі:

	— Хемміку, йди-но сюди. Постарайся хоч раз у своєму нікчемному житті принести користь. Стіл сам себе не накриє.

	Тепер обернулася й Ебігейл.

	— Ну-у, тренере, — жалібно протягнув Нікі, — чому завжди я? Ви вже почали, то, може, самі й закінчите?

	— Закрий рота і берись за справу, — прогарчав Ваймак.

	— Гей, ви двоє, поводьтеся пристойно, у нас все-таки гість, — приструнила їх Еббі, відклавши убік ложку й попрямувала до хлопців.

	Ваймак глянув на всю компанію.

	— Не бачу тут гостей. Ніл — один із «Лисів», і тільки через те, що він перший день у команді, танцювати з бубном довкола нього ніхто не буде. Нехай відразу зарубає собі на носі: у цій команді ніхто з ним няньчитися не буде, інакше в червні реальність подасть йому на тарілочці жорстокий удар.

	— Девіде, годі вже молоти язиком, стеж краще, щоб у каструлі з овочами не википіла вода. Кевіне, подивися, як там хліб — він у духовці. Нікі, займися сервіруванням. Аароне, допоможи Нікі. Ендрю Джозеф Міньярд, якщо це те, що я думаю, ти в мене отримаєш!

	 Ебігейл спробувала відібрати в Ендрю віскі, але він лише засміявся і пірнув у коридор. Вона наче хотіла кинутися за ним, але їй завадив Ніл, що стояв на шляху. Він ступив убік, поступаючись дорогою, проте Еббі обмежилася тим, що кинула вбивчий погляд на Нікі.

	— А що мені робити? — винувато похнюпився Хеммік, приступаючи до своїх обов'язків разом з Кевіном і Аароном. — Забрати силою? Я що, ідіот?

Ебігейл залишила його репліку без відповіді й подивилася на Ніла.

	— Виходить, ти в нас Ніл. А я — Еббі, командний медик та тимчасово квартирна повелителька цієї братії. Вони тебе не ображають?

	— Не хвилюйтеся, на все свій час, — звідкись подав голос Ендрю. — Його не так просто зламати, але гадаю до серпня я впораюсь.

	— Тільки посмій повторити торішню історію… — почала Еббі.

	— І сюди з ревом примчиться Бі, — перебив її Міньярд, що знову з'явився у дверях. Пляшку він десь залишив і, щоб утихомирити Еббі, пред'явив порожні долоні. — З Меттом у неї добре вийшло, так? Ніла вона запросто розкусить. Ви ж запросили її на вечерю?

	— Запросила, але вона відмовилася. Сказала, що не хоче створювати незручностей.

	— Там, де Ендрю та Нікі, завжди суцільні незручності, — буркнув Ваймак.

	 Ендрю не став обтяжувати себе виправданнями та перевів погляд на Ніла.

	— Бі — універський мозкоправ. Раніше працювала з малолітніми злочинцями, потім перейшла до нас. Слідкує за потенційними самогубцями та психами, всяке таке. Вона наша особиста нянька. У серпні теж з нею побалакаєш.

	— Це обов'язково? — спитав Ніл.

	— Так, спортсмени зобов'язані розмовляти з психотерапевтом раз на семестр, — підтвердила Еббі. — Перша зустріч — просто знайомство; дізнаєшся, де її кабінет, розкажеш про себе. Вдруге буде навесні. Звичайно, якщо знадобиться, ти можеш прийти до неї будь-коли та взагалі домовитися про регулярні відвідини. Консультації психотерапевта входять у вартість навчання, тому користуйся можливістю.

	— Бетсі чудова, тобі вона сподобається, — запевнив Нікі.

	Ніл у цьому сумнівався, але промовчав.

	— Ну що почнемо? — Еббі жестом запросила Ніла та Ендрю пройти до кімнати.

	Їсти Нілу розхотілося, але подітися було нікуди, і він сів за стіл — трохи далі від Кевіна та Ендрю.

	Розсівшись, всі замовкли й наповнили тарілки, але коли принесли гарячу лазанью, бесіда відновилася. Ніл намагався мовчати; його більше цікавило, як поводяться інші. Іноді загальна розмова поділялася на розмови трохи менше: Кевін і Ваймак обговорювали весняні тренування та новобранців з інших команд, а Нікі розважав інших балачками про фільми та плітки про невідомих Нілу селебріті. Ендрю слухав Кевіна і тренера, але не втручався, а лише бурмотів собі під ніс щось нерозбірливе і ганяв їжу по тарілці.

	 Об одинадцятій годині вечора Ваймак вирішив відкланятися, і Ніл пішов разом із ним. Поїздка в автомобілі вдвох із тренером стала для нього найсерйознішим випробуванням за день. Ендрю, звичайно, шизанутий, але до чоловіків, які годяться йому в батьки, Ніл відчував стійку недовіру. Всю дорогу він просидів на пасажирському сидінні напружений, мов струна. Ймовірно, Ваймак це відчув, тому що до самого будинку не промовив жодного слова і, тільки замкнувши за ними вхідні двері, запитав:

	— Проблеми з хлопцями?

	 Ніл похитав головою і непомітно відсунувся якомога далі.

	— Розберуся.

	— Вони не знають меж, — зітхнув Ваймак. — Якщо зайдуть надто далеко і не вдасться поставити їх на місце, звертайся до мене, зрозумів? Повного контролю над Ендрю в мене немає, але Кевін мій боржник, і я можу діяти через нього.

	Кивнувши, Ніл попрямував до кабінету, щоб забрати з шухляди столу свою сумку. Попри те, що вона весь день пролежала під замком, він вивалив її вміст на диван для перевірки. Щойно пальці намацали на дні теку, серце Ніла забилося сильніше. Він хотів відкрити її та переконатися, що все на місці, але йому заважав Ваймак, який спостерігав за ним з порога.

— Весь рік носитимеш шість футболок? — поцікавився він.

	— Вісім, — поправив Ніл, — і так, буду.

	Ваймак вигнув брову, але від коментарів утримався.

	— Пральня на цокольному поверсі. Пральний порошок у тумбочці під раковиною. Бери все, що потрібно, і на кухні теж не соромся. Краще вже ти вигребеш останню ложку пластівців, аніж шугатимешся, як вуличний кіт.

	— Я зрозумів, тренере.

	— Мені треба зайнятися паперами. Ти як, нормально?

	— Хочу вийти на пробіжку.

	Ваймак мовчки кивнув і пішов. Відклавши убік спортивні штани, Ніл запхав під диван піжаму, збігав у туалет переодягнутися і повернувся до кабінету, щоб прибрати сумку і знову замкнути ящик письмового столу на ключ. Ваймак, занурений у роботу, навіть не підняв голови, хоч на прощання щось буркнув. Ніл зачинив двері, сунув ключі в кишеню і рушив униз сходами. Він і сам не знав, куди йде і де опиниться, але йому було на це начхати. Варто лише задати ногам напрямок, і вони віднесуть його геть від усіх думок. Саме цього він зараз і хотів.





РОЗДІЛ 4




	Наступного ранку Ніл провів, досліджуючи кампус і запам'ятовуючи де що знаходиться. Переконавшись, що тепер не заблукає, він подався на довгу пробіжку. Зробив коло, повернувся у вихідну точку. До тренування залишалася ще година. Ніл поснідав і прийшов заздалегідь на стадіон, щоб спокійно переодягтися, поки нікого немає.

	Коли підтяглася вся команда, він уже чекав на полі.

	Кевін провів Ендрю до воріт. Міньярд сміявся, проте Ніл не міг розібрати, що ж такого смішного каже йому Кевін. Нікі допоміг Аарону розставити м'ячі вздовж лінії першої чверті поля, а ще кілька м'ячів послав у бік Ніла. Той і собі став на середній лінії та розклав їх довкола себе.

	Тренування розпочалося з вправ: майже всі Ніл вже виконував учора, хоча кілька з них виявилися новими. Складність поступово зростала, і Ендрю відбивав усі атаки, тому, посилаючи у його напрямку черговий м'яч, Ніл трохи морщився з пересердя. Слабкою втіхою служило те, що Нікі та Аарону щастило не більше, зате майже третина ударів Кевіна вразила ціль. Для колишнього чемпіона країни результат, можливо, й слабкий, проте, враховуючи, що Кевін усе життя був лівшею і тепер перевчався, — вражаючий. Атакувати Міньярда правою — сам собою прояв відчайдушної мужності, а ще й забивати при цьому — взагалі фантастика.

	Через півтори години Кевін відправив гравців випити води, але в роздягальню за ними не пішов. Він залишився на полі разом з Ендрю та продовжив відпрацьовувати удари. Ніл спостерігав за ними, вивернувши шию.

	— Я його перший побачив, — заявив Нікі.

	— У тебе є Ерік, — сказав Ніл.

	— Є, але Кевін теж у списку. — Ніл спантеличено насупив брови, і Нікі поспішив пояснити: — У списку знаменитостей, з якими нам дозволено зустрічатися. Кевін у мене під номером три.

	Ніл вдав, ніби все зрозумів, і змінив тему:

	— Як «Лиси» примудряються програвати з таким воротарем?

	— Ендрю гарний, так? Щоправда, минулого року він майже весь час провів у запасі. — Нікі знизав плечима. — Коли Ваймак взяв нас у команду, третій голкіпер був йому не потрібен, тож Ендрю полірував лаву аж до листопада. А потім КРЕ пригрозила викинути «Лисів» з першого дивізіону, якщо ми не почнемо хоч зрідка вигравати. Тренер уламав Ендрю врятувати наші дупи — підкупив його гарною випивкою.

	— Підкупив?

	— Ендрю класний, — повторив Нікі, — але йому по барабану виграємо ми або програємо. Щоби він грав на результат, його треба стимулювати.

	— Та не може воротареві такого рівня бути фіолетово.

	— Ти прямо як Кевін. Скоро наб'єш ті ж гулі, що й він свого часу. Цієї весни Кевін дав Ендрю як слід просратися, - пояснив Нікі по дорозі в роздягальню. Аарон першим підійшов до питного фонтанчика, а Нікі, не зводячи очей з Ніла, притулився до стіни. — Після цього Ендрю цілий місяць не виходив на поле і пообіцяв зламати собі пальці, якщо тренер знову змусить працювати з Кевіном.

	Думаючи про те, що Ендрю свідомо зариває свій талант у землю, у Ніла стислося серце.

	— Але ж тепер він грає?

	Як тільки Аарон відійшов від фонтанчика, Нікі зробив кілька квапливих ковтків і втер рота рукавом.

	— Тільки через Кевіна. Коли Кевін став одним із «Лисів» і з ключкою у правій руці вийшов на поле, слідом за ним повернувся й Ендрю. Раніше вони гризлися як кішка з собакою, а тепер нерозлийвода, мало не косички один одному плетуть.

	— Але чому? Кевін зхиблений на ексі, а Ендрю його одержимість дратує.

	— Чорт його знає. Як розберешся, свисни. — Нікі посунувся, поступаючись Нілу фонтанчиком. — Я давно перестав цим сушити собі голову. Можеш запитати у них сам, але ні один, ні другий тобі не дадуть відповіді. Хочеш безплатну пораду? Припини витріщатися на Кевіна. Мені стрьомно за твоє життя.

	— В сенсі?

	— Ендрю страшенно ревнивий. Пам'ятаю, я сказав, що мрію гарненько напоїти Кевіна, щоб він забув, що натурал, і покласти в ліжко... Так Міньярд мені врізав! — Нікі показав на обличчі місце удару. — Загалом, мені доведеться зачекати, поки Кевін йому не набридне, а доти перейти на більш безпечні об'єкти, тобто на тебе, оскільки Метт зайнятий, а я собі не ворог, щоб підкочуватися до Сета. Тож вітаю.

	— Заспокойся, збоченець проклятий, — зітхнув Аарон.

	— А що такого? — здивувався Нікі. — Раз він ще не визначився, треба його трішечки підштовхнути.

	— Не треба мене підштовхувати, — сказав Ніл, — мені й так добре.

	— Рука ще не німіє?

	— Усе, закрили тему. Зараз і назавжди, зрозуміло? Нікі, мені все одно, яка в тебе орієнтація, але я прийшов сюди грати. Все, що мені потрібно від команди, це щоб на полі ви викладалися на повну.

	Двері, що вели зі стадіону в роздягальню, відчинилися: нарешті з'явився Ендрю. Він обвів усіх трьох довгим поглядом, ніби не розумів, чому вони ще тут.

	— Кевін питає, де ви застрягли. Забули дорогу?

	— Нікі фантазує, як трахне Ніла, — повідомив Аарон. — План у нього не без недоліків, але рано чи пізно він щось вигадає.

	— Ну ти й мудак, — зітхнув Нікі й попрямував до дверей.

	— Ого, Нікі, — хмикнув Ендрю, — швидко ти цього разу.

	— Хіба мене можна звинувачувати? — З цими словами Хеммік багатозначно глянув на Ніла. Від Ендрю він відвів погляд лише на секунду, але Міньярд відразу кинувся на нього. Він згріб Нікі за майку, грубо штовхнув його до стіни та притиснув усім тілом. Нікі охнув, але не зробив спроби звільнитися.

	Ніл з цікавістю глянув на Аарона, однак той і бровою не повів, ніби такий спалах агресії його не здивував. Ніл знову перевів погляд на Ендрю і став чекати, чим усе скінчиться.

	— Гей, Нікі, — гучним шепотом промовив Ендрю німецькою, — не чіпай його, второпав?

	— Ти ж знаєш, нічого поганого я не зроблю йому. Але якщо він сам погодиться…

	— Я сказав, не чіпай.

	— Який ти скнара, — фиркнув Нікі. — Ти вже маєш Кевіна, навіщо…

	Він раптом замовк, але до Ніла не відразу дійшло чому. Ендрю приставив до джерсі Нікі короткий ніж. Звідки у Міньярда взялася зброя, Ніл не уявляв; страшно навіть подумати, що Ендрю ховає його під формою і виходить із ним на поле. Це, мабуть, проти правил. Найменше Нілу хотілося, щоб Ендрю штрикнув когось у розпал матчу — після такого «Лисів» просто дискваліфікують.

	— Ш-ш-ш, Нікі, ш-ш-ш. — Ендрю ніби заспокоював неслухняну дитину. — Що за кислий вигляд? Все буде добре.

	Ніл багато разів стикався з насильством і чув на свою адресу різні загрози, але ще не зустрічав нікого, хто погрожував би з такою променистою усмішкою, як в Ендрю. Байдужість, гнів, безумство, нудьга — ці мотиви агресивної поведінки Ніл знав і розумів, проте Міньярд усміхався так, ніби в цю хвилину лезо ножа не було націлене десь між ребер Нікі. І він не жартував. Коли-б Нікі не так зітхнув, Ендрю поріже його на клапті, і плювати він хотів на наслідки.

	Цікаво, під цими пігулками Ендрю зможе сумувати хоча б на похороні у Нікі чи так і продовжить усміхатися? І взагалі, чи є від них користь? Ніл думав, у чому причина такої агресії: психічний розлад чи прийом ліків? Може, Ендрю настільки вгашений, що не відповідає за свої вчинки? Чи таблетки лише додали усмішку, а схильність до насильства й до того міцно сиділа у нього всередині?

	Ніл подивився на Аарона, сподіваючись, що той втрутиться. Аарон напружено, але мовчки дивився на лезо в руці брата. Ніл почекав ще секунду, але більше затягувати не можна було. Поштовхом могло послужити будь-що, і перевіряти, від чого саме в Ендрю зірве дах, Ніл не збирався.

	— Гей, — він поглянув на Ендрю, — досить.

	— Тихо, — ледь чутно видихнув Нікі англійською, — тихо. Все під контролем.

	— Гей, — знову покликав Ніл. Що говорити далі? Засумніваєшся у психічному здоров'ї Міньярда чи спровокуєш його — і Нікі потрапить до лікарні. Але вдавати, що йому приємні натяки Хемміка, аби заспокоїти Ендрю, Ніл теж не буде. Потрібно відвернути його від Нікі, перемкнути фокус на щось важливіше. Точніше, на когось.

	— Ми йдемо грати чи як? — спитав він. — Кевін чекає.

	Ендрю отетеріло вирячився на нього.

	— І справді, ходімо, бо щось ми затрималися.

	Ендрю відпустив майку Нікі та круто розвернувся. Ніж зник у нього під одягом ще до того, як він взявся за ручку дверей. Виходячи, Аарон підбадьорливо стиснув плече Нікі. Той приголомшено дивився услід близнюкам, але, як тільки зрозумів, що Ніл за ним спостерігає, розтяг губи в посмішці, якій Ніл не повірив.

	— Якщо подумати, ти взагалі не мій типаж, — сказав Нікі, коли брати пішли. — Ще питимеш чи підемо на другий раунд?

	— Це не нормально. — Ніл жестом показав на двері.

	— Дурниця, — відмахнувся Нікі та рушив до виходу.

	Ніл схопив його за руку, змусивши зупинитись.

	— Не спускай такі речі на гальмах.

	Секунду-другу Нікі просто дивився на Ніла, і його посмішка остаточно зійшла з лиця.

	— Ох, Ніле, ти так і шукаєш проблем на власну дупу. Послухай... — Він вивільнив руку і повернув Ніла до дверей. — Ендрю трохи шизонутий. Він бачить все по-своєму, і, навіть якщо тобі здається, що він переходить межу, йому цього не доведеш, хоч ти трісни. Ба більше, він тебе навіть не почує, тож краще не ставай у нього на шляху.

	— Він поводиться так, бо йому все сходить з рук, — наполягав Ніл. — Тому він небезпечний для всіх нас.

	— Це була моя помилка. — Нікі відчинив двері та пропустив Ніла вперед. — Я розпустив язик і отримав сповна.

	Ніла аргумент не переконав, але оскільки під час конфлікту Ендрю та Нікі говорили німецькою, більшого він вимагати не міг, а тому вийшов із роздягальні. Провівши поглядом Ендрю, що крокував до середньої лінії, Ніл подивився на Кевіна: той стояв на відбитку лисячої лапи — логотипі команди, розташованому в центрі поля. Аарон чекав Нікі та Ніла біля бортика, і на поле вони вийшли втрьох.

	Кевін ледве дотерпів, поки вони підійдуть ближче, і, клацнувши пальцями, поділив їх на команди:

	— Аароне, ти зі мною. Нікі, Ендрю, беріть до себе малого. Граємо два на три, наші ворота без голкіпера.

	— Я не малий, — насупився Ніл. — Ти всього на рік старший. — Насправді Кевін був старшим аж на два роки, проте Ніл не збирався зізнаватись, що збрехав не лише щодо дня народження, а й щодо віку.

	Кевін проігнорував його зауваження.

	— Може, краще візьмеш Ендрю до себе? — Запропонував Нікі. — Тоді Ніл зможе попрактикуватися в ударах по воротах.

	На обличчі Кевіна з'явилася нудьга.

	— Якби я припускав, що він взагалі проб'ється до воріт, я б так і зробив.

	— Та це виклик! — посміхнувся Хеммік, обернувшись до Ніла. — Зробимо їх, а, малечо?

	Попри те, що гравців було всього п'ятеро, позиції вони зайняли як у повноцінному матчі: Ніл і Кевін стали на середній лінії, Нікі — на лінії першої чверті, Аарон — на дальній лінії захисту, тобто на лінії третьої чверті. Ендрю, який стояв на домашніх воротах, взяв на себе роль півзахисника і вибив м'яч на іншу половину поля. Почувши стукіт його ключки, Ніл рвонув за м'ячем, намагаючись випередити Аарона. За ідеєю, Кевін повинен був діяти так само та обігнати Нікі, але він чомусь залишився на середній лінії. Аарон теж не став метушитися і навіть не спробував упіймати м'яч із відскоку. Однак розмірковувати, чому все так, було ніколи, і Ніл просто впіймав м'яч у повітрі.

	Не минуло й двох секунд, як перед ним немов з нізвідки виріс Кевін. Він вдарив своєю ключкою по ключці Ніла з такою силою, що м'яч відлетів в один бік, а снаряд Ніла в інший. Ніл глухо вилаявся: його руки пронизав гострий біль.

	— Починай вести рахунок, — кинув Кевін і побіг за м'ячем.

	Ніл підняв ключку і поспішив слідом, але вже втратив дорогоцінний час і наздогнати його не встиг. Тоді навперейми Кевіна обігнав Нікі, проте Кевін з легкістю його обвів і через кілька секунд забив гол. Ендрю, якому треба було захищати ворота, просто стояв, спираючись на свою здоровенну ключку, і навіть не почухався, коли лампочки на стіні в нього за спиною спалахнули червоним.

	— Міг би хоч спробувати, — зауважив Кевін.

	Трохи подумавши, Ендрю відповів:

	— Ага, мабуть, міг би. Ну, якось іншим разом.

	Нікі впіймав м'яч і перекинув його Ендрю, котрий перехопив його товстою воротарською рукавичкою. Гра відновилася і голкіпер знову потужним ударом відправив м'яч на інший кінець поля. Кевін побіг у бік Нікі, залишивши Ніла розбиратися з Аароном. Ніл метнувся за м'ячем, Аарон теж. Ніл вже готовий був перехопити м'яча, але Аарон використав силовий напад і врізався в нього на повному ходу. Втративши рівновагу, Ніл похитнувся і, щоб не впасти, уперся ключкою об землю. Аарон упіймав м'яч і, перекинувши його у Ніла над головою, віддав пас Кевіну.

	Ендрю ліниво простежив, як м'яч знову б'є у прямокутник воріт.

	— Що робить Ендрю? — Не зрозумів Ніл.

	— Нічого, — відповів Аарон.

	На двадцятій хвилині Кевін притис Ніла до бортика, вперши йому в груди рукавичкою й прошипів:

	— Ворушитися взагалі збираєшся?

	Ніл спробував відштовхнути його, але Кевін вже прибрав руку і побіг за м'ячем, щоб забити черговий гол.

	Для команди всього з двох чоловік поле відразу ставало набагато більше, а правило, згідно з яким володіння м'ячем не повинно перевищувати десяти секунд, змушувало грати від бортику. Цей незвичний стиль був Нілу зовсім не до душі, чия непідготовленість лише спрощувала все Кевіну та Аарону, які повністю володіли грою.

	З кожною подачею Ніл намагався все сильніше і рухався все швидше, але це був не Мілпорт. Проти спортсменів такого рівня йому не вистачало його дитячого досвіду та швидкості. Спочатку Ніл зазнав досади, потім здивувався, потім знову розлютився і так і залишився в цьому роздратованому стані. Декілька разів він навіть забив, проте для нього самого голи не мали жодної цінності: подумаєш, досягнення — потрапити в порожні ворота.

	Через сорок хвилин Кевін несподівано зупинив гру і вказав ключкою на захисників:

	— Вимітайтеся з поля. Ви обоє, негайно.

	— Дякую тобі, боже, — простогнав Нікі та пошкандибав до виходу.

	Після того як Аарон зачинив за собою двері, Кевін згріб Ніла за ґратове забрало на шоломі й потяг його до воріт Ендрю. Міньярд нарешті зацікавився тим, що відбувається, і випрямився. Коли Ніл став на відбиток лисячої лапи, що позначає лінію штрафного кидка, Кевін його відпустив.

	— М'яч сюди, — наказав він.

	Ендрю виконав команду. Кевін тицьнув м'ячем у груди Нілу.

	— Стоятимеш тут і битимеш по воротах, поки Ендрю не видихнеться. Може, навіть пощастить і заб’єш.

	— Ой-йой, — засміявся Ендрю, — боюся, це погано скінчиться.

	Кевін розвернувся і пішов з поля, голосно грюкнувши дверима. Ніл поплентався в кут, де під час тренувань стояло відро з м'ячами, приніс його і поставив на ближню лінію захисту, а сам повернувся на п'ятачок з лисячою лапою і приготувався до першого кидка.

	Ендрю, який під час гри з Кевіном не ворушив і пальцем, у поєдинку з Нілом явно змінив тактику. Широким замахом своєї масивної ключки він відбив м'яча так далеко, що той відскочив від дальньої стіни поля. Ніл озирнувся, взяв із кошика інший м'яч і зробив другу спробу.

	А далі він втратив рахунок. Удари та хвилини злилися в виснажливу круговерть. М'язи вже давно горіли, проте Ніл не зупинявся — не можна було зупинятися. Зрештою біль у руках змінилася повним онімінням. Ендрю з його важкою ключкою до цього часу теж повинен був втомитися (тим паче, що кожен м'яч він відбивав так, ніби хотів пробити дальню стінку), проте продовжував працювати без упину.

	Ніл зрозумів, що дійшов до межі, коли ключка просто випала у нього з рук, зі стуком ударилася об покриття поля і відлетіла до воріт. Міньярд з усмішкою запустив м'ячем прямо у беззахисного Ніла. Той інстинктивно прикрив обличчя руками, проте сильний удар не змогли пом'якшити навіть налокітники. Ніл похитнувся й кинув на Ендрю убивчий погляд.

	— Давай-давай, не гальмуй. Час біжить. Мені тебе чекати до вечора?

	Ніл розумів, що дарма це робить, але все одно пішов за ключкою. Підняв — і то важко, а коли спробував замахнутися, праву руку різко звело судомою. Цього разу ключка впала йому під ноги.

	— О, ні, — заспівав Міньярд, — здається, у нашого Ніла неприємності.

	Скрутившись, Ніл знову потягнувся за ключкою. М'язи передпліччя і зап'ястя нили, наче стиснувшись у тугий вузол, і все ж таки Ніл змусив пальці зімкнутися на держаку. Ендрю поставив свою ключку вертикально, спершись на неї, уклавши підборіддя поверх рук, і байдуже спостерігав за Нілом, який з ослячою впертістю знову намагався замахнутися. Піднявши ключку до рівня плечей, він знову не зумів її утримати. М'яч невинно відкотився убік.

	— Ти народиш чи як? — поцікавився Ендрю.

	Ніл важко опустився на землю поруч із ключкою. У роті стояв кислий смак поразки.

	— Я все, — видихнув він.

	Ендрю вийшов за лінію воріт і, зупинившись за крок від Ніла, наступив на його ключку. Ніл спробував висмикнути її в нього з-під ноги, але сил не вистачило. Спроба відштовхнути Ендрю принесла ще менше успіху, зате біль його скрутив такий, що потемніло в очах.

	— Злізь з моєї ключки.

	— А ти мене примусь. — Ендрю зобразив запрошувальний жест. — Ну, хоч спробуй.

	— Не наривайся.

	— Ой-ой, як страшно, — з глузуванням промовив Ендрю. — Розумом ти не вирізняєшся. Типовий тупоголовий спортсмен.

	— Від такого ж чую.

	Ендрю підняв угору великий палець і пройшов повз Ніла, наостанок штовхнувши його плечем. Зберегти рівновагу не вдалося — рука підломилася, Ніл звалився на спину і більше не намагався підвестися. Лежачи в повній знемозі, він слухав віддалені кроки Ендрю. Грюкнули двері. Ніл повернув голову набік і провів поглядом товаришів по команді за плексигласовою стіною.

	Переконавшись, що всі пішли, він, переборюючи біль, зібрав із поля всі м'ячі. Руки горіли вогнем, коли він стягував із себе форму, а подальше вдягання і зовсім далося йому з неймовірним зусиллям.

	— Чорт, — пошепки вилаявся Ніл. Прагнучи наздогнати інших, сьогодні він зайшов занадто далеко. Якщо він не схаменеться і не збільшуватиме навантаження поступово, то в серпні просто не зможе грати.

	Ніл дістався до будинку Ваймака, пересуваючись повільніше, ніж звичайно, і сяк-так піднявся на сьомий поверх. Двері квартири були не зачинені; тренер чекав його в коридорі, тримаючи в руці бляшанку з меленою кавою.

	— Дзвонив Кевін. Повідомив, що завтра ти на тренування не вийдеш, тому я маю розважити тебе записами минулих ігор. Сказав, що ти трохи руки собі не відбив у грі проти Ендрю. Я заперечив, що ти не такий дурний. Хто з нас має рацію?

	— Я трохи захопився... — признався Ніл.

	Ваймак кинув йому бляшанку. Ніл машинально впіймав її, але втримати не зумів. Банка впала йому під ноги, кришка злетіла, і кава розсипалася по всій підлозі. Тренер з перекошеним від злості обличчям ступив до Ніла.

	— Ідіот!

	Ніл рефлекторно відштовхнувся від розлюченого чоловіка і, тільки коли той завмер, зрозумів, що зробив це за звичкою. Обличчя тренера майже загрозливо втратило всілякі емоції, і Ніл опустив очі. При цьому він намагався не випускати Ваймака з поля зору, щоб слідкувати за його рухами. Коли він уже щось скаже? Колюче мовчання тяглося без кінця, і раптом Ніл зрозумів, що має заговорити першим.

	— Сьогодні я припустився помилки, — тихо промовив він. — Це більше не повториться.

	Ваймак не відповів і не зрушив з місця. Нарешті він тицьнув пальцем поруч із собою.

	— Підійди. — Ніл потягнувся за бляшанкою, але Ваймак його зупинив. — Ні, облиш це.

	Ніл переступив через розсипану каву і став перед тренером — трохи далі, ніж на відстані витягнутої руки. Цю навичку він відпрацював з дитинства: йому вистачало одного погляду на руки людини, щоб визначити безпечну для себе дистанцію. Якщо кулак полетить у його напрямку, він, напевно, встигне ухилитися. Але навіть якщо не встигне, то сила удару буде не повною.

	— Поглянь на мене,— наказав Ваймак,— зараз.

	Ніл неохоче підняв очі. Непроникне обличчя тренера, як і раніше, вселяло Нілу побоювання, проте цього разу погляд він не відвів.

	— Хочу, щоб ти дещо засвоїв, — почав Ваймак. — Я запальний, крикливий тип. Часто кричу і шпурляюсь що під руку трапить. Але я не розпускаю руки та ніколи нікого не вдарю, якщо тільки якийсь кретин не сунеться до мене першим. Я жодного разу в житті не бив когось без приводу і, повір, не збираюся починати з тебе. Зрозумів?

	Ніл не повірив, але кивнув:

	— Так, тренере.

	— Я говорю з тобою цілком серйозно. Не смій боятися мене більше, ніж Ендрю.

	Ніл міг би пояснити, що вся справа саме у віці тренера, але навряд чи Ваймак зрадів би, почувши це. Так що робити нічого.

	— Так, тренере, — повторив він.

	— Я вже поїв… — Ваймак показав великим пальцем собі за спину і відступив на крок убік. — Але зі столу ще не прибирав. Я займуся підлогою, а ти займися собою.

	Ніл вимив все начисто. Розправившись з їжею, він виявив, що Ваймак сидить у своєму кабінеті, так що довелося відразу йти укладатися на диван. Хотілося, звичайно, дістати сумку та погортати свою особисту справу, проте Ніл вирішив не заважати Ваймаку. Він ліг і став дивитися в стелю, доки не заснув.



	* * *



	Через два тижні Ніл дійшов висновку, що очікувань Кевіна він ніколи не виправдає. Дійшло до того, що холодний осудливий погляд Кевіна Дея почав йому ввижатися на кожному кроці. Ніл або не розумів, що робить не так, або розумів, але виправитися не міг. Бігав він швидше за всіх, зате інші були сильнішими та технічнішими. Кевін знав, що Нілу не вистачає досвіду, проте промахів йому не прощав. Ніл не хотів, щоб його шкодували, але відчайдушно потребував розуміння. Якоїсь миті він здався і звернувся до Нікі за порадою, як порозумітися з Кевіном. Хеммік на це лише усміхнувся: "Я тебе попереджав".

	Смиканого Ніла це, ясна річ, не втішило. На щастя, злість на себе та ненависть до поблажливо-зневажливої тренерської манери Кевіна не залишали сил та часу на страх. Ніл уже два тижні тренувався з цією неадекватною командою, а Кевін все ще відмовлявся його визнавати, помічаючи лише косяки, кількість яких, зважаючи на все, з кожним днем тільки зростала. Після двох тижнів гидливого невдоволення з боку Кевіна терпіння Ніла, попри всю його рішучість, зникло. Та хай би він знову відбив собі руки, аби Кевін перестав поводитися з ним як із сопливим дитсадівцем.

	Все життя Ніла тепер підкорялося ексі, починаючи з ранкової пробіжки до спортзалу, після занять у якому наставав час для виснажливого тренування на полі, і закінчуючи довгою пробіжкою після вечері. Вечорами Ніл намотував кола навколо кампусу, а крім того, бігав угору-вниз трибунами на стадіоні. Однак, попри всі старання, він, як і раніше, відставав від інших членів команди, нехай вночі й падав мертвим від втоми. До початку третього тижня на нього напало безсоння: він не міг спати, тому що постійно аналізував допущені помилки.

	Якось уночі він сердито відкинув ковдру і вийшов із дому. Було десь близько другої години, і на вулиці стояла непроглядна темрява. Прохолодне повітря натякало, що піжамні штани варто було б змінити на щось тепліше. Втім, на шляху до університету Пальметто Ніл швидко зігрівся. В околицях будинку Ваймака освітлення було мізерним, але, як тільки Ніл вийшов на звивисту Окружну дорогу, що оминала кампус, ліхтарів побільшало.

	 Ніл міг дістатися до стадіону навіть у темряві, навіть із заплющеними очима. На паркуванні, як завжди, стояло два-три авто; на другому майданчику, судячи з силуету, ходив охоронець. Ніл ввів цифри коду, відчинив двері й зібрався клацнути вимикачем, але його рука завмерла в повітрі: світло вже горіло.

	Ніл запізно зрозумів, що пройшов повз машину близнюків — надто вже звик бачити її біля стадіону, коли приходив на тренування. Він обернувся і насупив брови: що, коли Ваймак чув, як він пішов, і послав хлопців наглядати за ним? Відігнавши цю думку, Ніл зачинив за собою двері та попрямував у роздягальню.

	Він зазирнув у всі кутки, але нікого не виявив. У фоє зробив розтяжку, потім штовхнув задні двері. До його слуху долинув стукіт м'яча, що відскакував від стіни, але звідси він не бачив, хто грає, бо огляд з обох боків закривали високі трибуни. Вже майже біля виходу на поле Ніл роздивився Кевіна. Стоячи на самоті на лінії першої чверті, той діставав м'ячі з відра і раз за разом відбивав їх об стіну. Ніл мовчки дивився на цю дивну вправу і тільки після дюжини ударів зрозумів, що Кевін добивається влучення в одну й ту саму точку — відпрацьовує влучність ударів правою рукою.

	Дивлячись на те, як він займається цим, уперто і шалено, посеред глухої ночі, Ніл майже вибачив його. Від себе Кевін вимагав не менше, ніж від інших. Він сам встановив високу планку, сам тягнувся до неї, не шкодуючи сил, і не розумів, чому цього не роблять інші.

	Ніл продовжував спостерігати за Кевіном, але незабаром відчув, що хтось дивиться і на нього. Озиратись потреби не було: такий важкий, колючий погляд міг належати лише одній людині. Ніл не став озиратися, а просто сказав досить голосно, щоб Ендрю його почув:

	— Не зіграєш із ним?

	— Ні, — озвався Міньярд звідкись ліворуч.

	Ніл зачекав, але продовження не було.

	— Ти міг би допомогти йому, — зауважив він.

	— І?

	Ніл повільно розвернувся, ковзнув поглядом уздовж порожньої домашньої лави запасних і по місцях позаду неї й побачив Ендрю. Той сидів у проході приблизно десятьма сходинками вище, подавшись вперед і поклавши схрещені руки на коліна. Ніла вразив непроникний погляд Ендрю. Останні кілька тижнів той постійно перебував під впливом пігулок, і Ніл звик до його збудженого стану.

	Він було хотів знову дорікнути Ендрю в порушенні судових приписів, але потім згадав, котра година. Очевидно, на ніч Міньярд пігулки не приймав. Втім, увагу Ніла привернула не лише його спокійна поведінка, а й одяг — мішкувата футболка та спортивні штани. Коли Ендрю забирав Ніла з аеропорту, на ньому була джерсі, а опісля Ніл зустрічав його лише у формі.

	Тепер, без громіздкої амуніції та воротарських рукавичок, Ніл нарешті побачив незмінний атрибут Ендрю: чорні пов'язки на обох руках від зап’ястнків до ліктя. Як стверджував єхидний жарт, по них решті й слід було розрізняти близнюків. Навіщо Міньярд намотав їх посеред ночі, було незрозуміло.

	Запитувати, однак, не довелося. Простеживши за поглядом Ніла, Ендрю сунув два пальці під одну з пов'язок і витягнув звідти довге вузьке лезо. У світлі прожекторів коротко блиснув метал — Ендрю сховав ніж назад.

	— Це така розтягнута спроба самогубства чи в тебе там реально кобура? — поцікавився Ніл.

	— Ага, — відповів Ендрю.

	— Ти ж не ним збирався порізати Нікі. Скільки їх у тебе?

	— На всіх вистачить.

	— А якщо суддя спіймає тебе зі зброєю під час гри? Навряд чи відбудешся червоною карткою. До ворожки не ходи — тебе заарештують, а команду усунуть від змагань, доки не переконаються, що ми нормальні. Що тоді?

	— Сумуватиму до самої смерті, — байдуже відповів Ендрю.

	— За що ти так ненавидиш ексі?

	Ендрю зітхнув, наче його втомила така настирлива цікавість.

	— Та начхати мені на твоє ексі. Ненавиджу, скажеш теж. Просто ексі — трохи менш сумна штука, ніж життя, тому я вирішив якийсь час пограти в нього.

	— Не розумію.

	— Твої проблеми.

	— Хіба тобі грати не по кайфу?

	— Мене вже питали два роки тому. Знаєш, що відповів? Я сказав «ні». Така безглузда хрінь не може бути по кайфу.

	— Безглузда? Але ж у тебе справжній талант.

	— Лестощі нудні, і я на них не ведуся.

	— Я лише констатую факти. Ти недооцінюєш себе і міг би багато чого досягти, якби захотів.

	Ендрю посміхнувся, сухо та холодно.

	— Ось сам і добивайся. Кевін каже, що ти майбутній чемпіон. Через чотири роки станеш профі, через п'ять гратимеш у збірній країни. Він особисто пообіцяв тренеру. І ректорату. Вмовляв їх, доки вони не погодилися тебе взяти.

	— Він... що? — Ніл витріщив очі, намагаючись переварити почуте. У скронях запульсувала кров. Ендрю бреше, не міг Кевін такого сказати, бо ледве виносить присутність Ніла на полі. Але навіщо тоді Ендрю плете ці небилиці? Чи хоче його позлити?

	— Загалом, Кевін досяг свого, і ось ти тут, — підсумував Ендрю. — Дивно тільки, що чувак, у якого такі здібності, що так кайфує від гри та має всі шанси на успіх, від цього відмовляється. Чому, га?

	Якщо Ендрю не обманює, то це Дей набрехав товаришам, а піти на такі хитрощі він міг тільки з однієї причини. Виходить, він все ж таки впізнав Ніла і був готовий наговорити що завгодно, аби отримати його в команду. У такому разі, що конкретно відомо Кевіну? Як багато він зумів зрозуміти чи запам'ятати з подій, що трапилися вісім років тому? Чи знає він справжнє ім'я Ніла? І чи здогадується, що це означає?

	— Брехня, — нарешті промовив Ніл, бо йому хотілося, щоб це було брехнею. — Кевін мене ненавидить.

	— Може, ти його? — примружився Ендрю. — Ніяк не розберу. Щось тут не сходиться.

	— Я тобі не завдання з математики.

	— Але я все одно тебе розгадаю.

	Ніл мовчки відвернувся. Кевін закінчив тренування та тепер збирав м'ячі. Коли він попрямував до виходу з поля, Ендрю за спиною у Ніла заворушився. Почулося шарудіння тканини: Міньярд підвівся і тихенько спустився вниз по трибуні.

	— Ти головоломка, — кинув він на ходу.

	— Ну дякую.

	— Це тобі дякую. — Ендрю, не озираючись, пройшов повз Ніл. — Мені потрібна нова іграшка.

	— Я не іграшка.

	— Поживемо — побачимо.

	Кевін зачинив двері на полі, зняв шолом і пробігся очима по Ендрю, врешті впершись поглядом в Ніла. Ніл витримав цей погляд, намагаючись прочитати на обличчі Кевіна правду і знайти підтвердження гучним словам Ендрю. Кевін ніяк не міг чути їхню розмову, але Ніл чомусь чекав, що він скаже його справжнє ім'я.

	— А що ти тут забув? — натомість запитав Кевін.

	— Хотів потренуватися, — відповів Ніл.

	— А сенс який?

	Жорстко, але саме це Ніл і сподівався почути. Значить, бреше Ендрю. Дивлячись на Кевіна, Ніл відчув, що дихати стало трохи легше. Поставивши відро з м'ячами під ноги, Дей поклав ключку і шолом на трибуну, щоб зняти захист. Стягнув рукавички, тицьнув їх під пахву, просунув пальці під лямки нагрудника. Коли він закінчив, Ендрю забрав у нього спорядження, потім підчепив за ґрати шолом.

	— Ендрю? — покликав Кевін, знову беручи в руки ключку.

	— Вже йду, — сказав Міньярд і рушив у роздягальню.

	Ніл так само сидів на трибуні та дивився на поле. Коли вони пішли, він навіть не обернувся і тільки почув, як зачинилися двері. Потягнувшись до відра, Ніл дістав м'яч і почав крутити його в пальцях.

	— Поле, — прошепотів він і здригнувся.

	До болю стиснувши м'ячик, Ніл подумки повторив пройдений шлях. З Аризони через Неваду до Каліфорнії. Пам'ять воскресила чорний піщаний пляж на дикому узбережжі Каліфорнії, де маму покинули останні сили. Він тоді навіть не зрозумів, яку серйозну рану вона отримала, зіткнувшись з його батьком у Сіетлі. В Ореґоні мати стікала кров'ю, проте Ніл не підозрював, що все так погано. Він не знав про внутрішню кровотечу, про пробиту печінку та нирку, про інші тяжкі ушкодження внутрішніх органів.

	Коли мати зрозуміла, що їй уже не видертися? Можливо, вона відчула це ще в Портленді, але страх гнав її далі. А може, вона не здогадувалася про свій стан до того моменту, коли вони перетнули кордон Каліфорнії та вона почала втрачати свідомість. Їй терміново треба було до лікарні, а вона повернула на звивисту дорогу до покинутого пляжу. Їхній автомобіль зупинився буквально за кілька метрів від води, і вона змусила Ніла повторити всі обіцянки, які він давав раніше: не озиратися, не зупинятися, нікому не довіряти. Бути ким завгодно, тільки не собою, міняти імена, зовнішність та місця якомога частіше.

	Коли він зрозумів, що мати з ним прощається, було пізно. Востаннє набравши в груди повітря, вона померла, наостанок видихнувши чи то його ім'я, чи то власний страх, чи щось ще. Ніл досі пам'ятав, як вона встромляла нігті йому в руку у відчайдушній спробі протриматися ще трохи, і від цього спогаду його пронизало тремтіння. Живіт матері був роздутий і твердий як камінь. Ніл спробував витягнути її з машини, але, схожий на тріск липучки, звук, з яким засохла кров відривалася від вінілової оббивки сидіння, змусив його заціпеніти від жаху.

	Він просто спалив машину — вилив на сидіння весь запасний бензин, куплений по дорозі, — щоб вогонь знищив тіло. Він не проронив жодної сльози, коли зайнялося полум'я, і не відчував страху, коли витягав обвуглені кістки. Останки матері він склав у її ж рюкзак і, забравши на відстань трьох з половиною кілометрів звідти, закопав на пляжі, наскільки міг глибоко. Коли Ніл знову опинився на трасі, через шок він нічого не бачив і не чув. Він провів у такому стані ще день, а потім впав навколішки біля узбіччя і ледь не виблював усі нутрощі. Якимось дивом, діставшись до Сан-Франциско, він пробув там всього добу і рушив у напрямку Мілпорта. Один день — один крок, один кілометр: складніші завдання для оповитого горем розуму були непосильні.

	Дивлячись на поле, Ніл судомно проковтнув, відганяючи нудоту. Ось чому контракт з Ваймаком, честолюбні задуми Кевіна та слова Ендрю зрештою нічого не означають. Яка різниця, що всі вони йому пропонують і обіцяють. Ніл не такий, як вони. Він ніхто і ніщо, і цього не змінити. «Лисяча нора» не для нього і йому подібних. Ніл вчитиметься та отримуватиме задоволення від гри, поки є можливість, але рано чи пізно з мрією доведеться розлучитися. Мріяти про більше — лише посилювати неминучий біль у майбутньому.

	Він кинув м'яч у відро і пішов у роздягальню. Переконавшись, що Кевін та Ендрю ніде не ховаються, одягнув форму і вийшов на поле. Він навмисне виснажував себе тренуванням, щоб позбутися думок про «Лисів», ексі та своє минуле.

	Коли Ніл закінчив тренування та зібрав м'ячі, вже світало. У квартиру він вирішив не повертатися — по-перше, надто втомився, а по-друге, доки він доповзе, Ваймак якраз сяде дивитися ранкові новини. Обміркувавши все, Ніл помився в душі, переодягся і влігся спати на канапі прямо в «Лисячій норі».

	Прокинувшись близько полудня, він попрямував назад і до будинку потрапив за допомогою ключа, а ось квартирні двері знову були не замкнені. Ніл хотів уже було вказати тренеру на його легковажне ставлення до безпеки, проте наступної секунди й думати про це забув. Хоч те, що двері були відчинені всього на кілька дюймів, через неї чітко чулися збуджені голоси: хтось люто сварився. Приклавши вухо до щілини та затамувавши подих, Ніл прислухався.

	— Чорт забирай, Кевіне, я сказав, сядь!

	— Не сяду! — Якби Ваймак не назвав Дея на ім'я, Ніл нізащо не впізнав би спотворений панікою голос.

	— Як ви могли таке допустити?!

	— Від мене нічого не залежало, і ти це знаєш! Гей, ти чого?

	Почувся глухий стукіт, наче хтось ударився об стіну. Скориставшись моментом, Ніл прошмигнув усередину і безшумно зачинив за собою двері, хоча міг би й не таїтися. Судячи зі звуків, Ваймак і Дей трощили все поспіль. Почувши брязкіт розбитого скла, Ніл мимохіть скривився.

	— Дивись на мене, — гарчав тренер, — дивись мені в очі, щоб тебе, і дихай!

	— Я попереджав Ендрю, що він прийде за мною! Я казав!

	— Це зовсім неважливо. Ти підписав контракт зі мною.

	— Він поверне універу витрати на моє навчання, і оком моргнути не встигнете! Він може, і вам це також відомо. Відкупиться і забере мене додому, а я... я не можу повернутися туди! Не можу, не можу, не можу… Мені час. Я мушу їхати прямо зараз, поки він сюди не прийшов. Може, якщо я повернуся сам, він мені вибачить, а якщо йому доведеться знову ганятися за мною, то він точно мене вб'є.

	— Замовкни, — відрізав Ваймак. — Ти нікуди не поїдеш.

	— Я не можу сказати Ріко «ні»!

	— Значить, мовчи. Тримай рот на замку, а балакатимемо ми з Ендрю. Так, я та Ендрю. Тільки не кажи, що забув про цього психа. Номер Бетсі у мене на швидкому наборі. Хочеш, з’єднаю вас через неї? Розкажеш Ендрю, що збираєшся дати задню?

	Запанувала тиша. Ніл чекав, не дихаючи. Нарешті Ваймак заговорив знову, вже тихіше, але через хвилювання його голос звучав радше похмуро, аніж підбадьорливо:

	— Я тебе нікуди не відпущу. З якого дива? За контрактом ти — мій. Нехай платить скільки завгодно, але контракт у силі доти, доки ти його не розірвеш, а ти цього робити не зобов'язаний, зрозуміло? Залиш цього єблана Ріко нам з Ендрю. Твоя турбота — команда та місце у турнірній таблиці. Ти обіцяв мені чвертьфінал.

	— Це було раніше, — похмуро відповів Кевін. — А зараз усе змінилося.

	— У КРЕ обіцяли не оголошувати новину до червня. Вони бачили, яких запобіжних заходів ми вжили у зв'язку з твоїм переведенням, і тепер чекають загального збору команди. Я розповів тобі, бо так треба було, але Ендрю поки що посвячувати в це не варто. Поклянись, що триматимеш себе в руках, коли сьогодні з ним зустрінешся.

	— Ендрю сам здогадається, він не ідіот.

	— Тоді бреши краще, — відрізав Ваймак. — КРЕ тільки й чекає приводу вигнати Ендрю, і ми його вже не повернемо. Що ти тоді робитимеш?

	Обидва надовго замовкли — Нілу навіть здалося, що розмова закінчена, але врешті Кевін сказав:

	— Дайте телефон.

	— Якщо думаєш, що я дозволю тобі телефонувати Ендрю в такому стані…

	— Жану, — перебив Кевін, — я подзвоню Жану. Я маю почути це від нього.

	Очевидно, Ваймака компроміс влаштував, бо більше не сперечався. Ніл озирнувся, розмірковуючи, чи не час дати драла. Що відбувається — незрозуміло, але, в будь-якому разі, це щось жахливе, якщо з колишнього чемпіона країни миттю злетіла вся пиха. Ніл уже обмірковував, чи зможе вийти так само беззвучно, як увійшов, але тут Кевін заговорив знову. Ніл завмер: його вразив не лише невиразний голос Дея, а й французька мова.

	— Скажи, що це неправда, — попросив він у слухавку. — Що він цього не робив.

	Відповіді Ніл розібрати не зміг, але ляскучий звук закритого з силою телефону, підказав, що почуте Кевіну не сподобалося. Заскрипіли меблі — засмучений Кевін важко опустився на диван.

	— Чекай тут, — наказав Ваймак і через кілька секунд опинився в коридорі. Помітивши в дальньому кінці Ніла, він злегка здригнувся від несподіванки, але не промовив жодного слова та одразу втік на кухні. Клацнув замочок домашнього бару, забряжчали скляні дверцята. Ваймак повернувся до кабінету з порцією горілки для Кевіна. — Випий, — долинув до Ніла його голос. — Я зараз.

	Він знову з'явився у коридорі. Ніл запитливо тицьнув великим пальцем на вхідні двері за спиною, і Ваймак слідом за ним вийшов на сходовий майданчик. Ніл озирнувся на всі боки — чи раптом не підслуховує хто? — але всі двері були зачинені.

	— Я збирався про це мовчати до червня, — сказав Ваймак. — Чи багато встиг почути?

	— У Кевіна нервовий зрив, — пожав плечима Ніл. — Причина мені невідома.

	— Команда Едгара Аллана подала до КРЕ заявку на переведення і сьогодні вранці цю заявку схвалили. З першого червня «Ворони» входять до південно-східного округу.

	Сенс дійшов до Ніла не відразу, а коли це нарешті сталося, усередині все перевернулося. Мало того, що в Аризоні він зіткнувся з Кевіном, так тепер йому загрожує зустріч ще й з Ріко. Ні, ризикувати не можна. Кевін його не згадав, але на Ріко сподіватися не варто. Якщо пам'ять у нього виявиться краща, Нілу не позаздриш.

	— Не може бути, — заперечив він.

	— Може. «Ворони» — єдина команда з ексі в Західній Вірджинії, що входить до НССА, так що переведення — дурничка. Проголосували, підписали, готово.

	— Не може бути, — знову сказав Ніл. — Ми «Воронам» не суперники. Комітет що, збожеволів? Хто при здоровому глузді виставить найсильнішу команду проти найслабшої?

	— Той, хто знає, що на цьому можна добряче нажити грошенят, — сказав Ваймак. — Переведення Кевіна викликав масу негативу, але водночас породив нову хвилю глядацького інтересу до ексі. Комітет хоче довести ситуацію до логічного кінця: Кевін та Ріко знову виходять на поле разом, але вперше як супротивники. І не має значення, хто переможе. Цей фокус приверне масу уваги та грошей.

	— Я не можу грати проти Ріко, — сказав Ніл, — я просто не готовий.

	— Ріко не твоя проблема, залиш його Меттові. Твоє завдання — обійти захист і воротаря.

	— А якщо опротестувати? У цьому матчі переможець відомий заздалегідь.

	— Подати протест можна, але сенс? КРЕ своїх рішень не змінює, особливо, якщо це завдасть удару по Моріямі. Тобі потрібно щось знати про цю сім'ю, хоча рано, звісно, для такої розмови. Я думав, спершу ти освоїшся або, принаймні, ближче познайомишся з хлопцями, а потім уже я просвітлю тебе щодо всього цього, але, якщо комітет квапить події, вибору у мене немає. Власне, це «Секрет Полішинеля», тобто ми всі — Ваймак намалював пальцем у повітрі коло, очевидно, маючи на увазі «Лисів» — це знаємо, але за межами команди язик ніхто не розпускає. Так і має залишатися, зрозуміло? Інакше хтось може постраждати, навіть загинути.

	Ніл махнув рукою у бік інших дверей на сходовому майданчику.

	— А як щодо сусідів?

	— Я на поверсі один, — відповів Ваймак. — Будинок збудували приблизно тоді ж, коли й «Лисячу нору». Спонсори розраховували, що «Лиси» регулярно перемагатимуть і людям захочеться жити ближче до стадіону, щоб відвідувати ігри. А ми весь час лажали, тому квартири залишилися не розкуплені. Нижні поверхи заселені повністю, середні здаються в оренду на час футбольного сезону, а два верхні порожні. І ні, нелегально заселитися в одну з цих квартир не можна, навіть не думай.

	Ніл проігнорував звинувачення.

	— Ближче до справи, тренере.

	Ваймак схрестив руки на грудях і уважно поглянув на Ніла:

	— Тобі відомо, як Кевін опинився в університеті Пальметто?

	— Зламав руку, — відповів Ніл. — Грати не міг, от і перевівся сюди помічником тренера. Прийшов слідом за Ендрю, га?

	— Я привів його, — сказав Ваймак. — На зимовому бенкеті він увійшов до мене в номер, і замість руки у нього було криваве місиво. Нічого не хотів: ні «Воронів» повідомляти, ні до лікарні їхати. Еббі підлатала його як могла, а я посадив його в наш автобус і разом із командою привіз до Південної Кароліни.

	— Нічого не розумію, — насупився Ніл. — Як він потрапив із лижного курорту у ваш готельний номер?

	— Він не їздив на жодний курорт.

	— Але ж він зламав руку, коли катався на лижах!

	— Хрінь собача. Жодного нещасного випадку не було.

	Ніл збентежено дивився на тренера. Коротко кивнувши, Ваймак продовжив:

	— За кілька днів до зимового бенкету комітет провів збори про підсумки року. Розмов тільки й було, що про Ріко та Кевіна. Членам Комітету не подобалося, як пройшов сезон. На їхню думку, Ріко відтісняв Кевіна, а Кевін не грав у повну силу, щоб його не затьмарювати. Моріяму-старшого змусили дати коментар з приводу тренерської тактики. У відповідь він влаштував поєдинок між Кевіном та Ріко. Виграв Ріко, але особисто я сумніваюся, що перемога була чесною, інакше все склалося б інакше. Щойно Моріяма-старший відпустив обох із поля, Ріко зламав Кевіну руку.

	Ніла наче вдарили під дих.

	— Що?

	Ваймак провів великим пальцем на тильній стороні руки, позначаючи місце травми.

	— Кевін не розповідає, як йому було у «Воронах», але я майже впевнений, що Ріко та тренер Моріяма лупцювали його і раніше, тільки тепер Кевінові вистачило розуму зібрати манатки та втекти. Ось тобі й сім'я, га?

	— Я не вірю у сім'ї.

	— Я теж.

	Ваймак вимовив це цілком серйозно, і Ніл нарешті усвідомив, що означав той погляд, який тренер кинув на нього в Мілпорті, те абсолютне розуміння в його очах, що обеззброїло Ніла. Ніл спробував прочитати в обличчі тренера історію, що ховалася за його змученістю. Що б там не зламило Ваймака, це сталося давно, і гіркота з роками розвіялася, проте те, що сталося, явно наклало на нього глибокий відбиток, якщо він присвячував «Лисам» стільки часу.

	— Чому про вчинок Ріко ніхто більше не знає? — спитав Ніл.

	— Тому, що прізвище Ріко — Моріяма, — втомлено відповів Ваймак. — З цього моменту стає брудно. — Хвилину він збирався з думками, потім підняв угору вказівні пальці. — Клан Моріяма поділяється на дві сім'ї, головну та бічну. У головну входять старші сини, до бічної — решта. Тренер Моріяма, Тецудзі, очолює бічну сім'ю, а його старший брат Кенґо керує головною. У Кенґо двоє синів: Ітіро та Ріко. Ітіро, народжений першим, залишився з Кенґо у головній родині. Ріко народився пізніше, тому увійшов у бічну, а Тецудзі став його офіційним опікуном. Уловлюєш?

	— Начебто так.

	— Сім'ї існують окремо, — вів далі Ваймак. — Кенґо та головна сім'я перебувають у Нью-Йорку, де він керує міжнародною торговою компанією. У майбутньому його бізнес перейде до Ітіро. Тецудзі та Ріко отримують відсоток від прибутку, але важливими цабе не вважаються та у справах нічого не вирішують. Саме тому Тецудзі безперешкодно поїхав до Японії та винайшов там ексі. Доки це не завдає шкоди репутації сім'ї, він вільний займатися чим забажає, а чого він бажає? Створити найсильнішу і найжорстокішу команду з ексі в країні — тут жодного секрету немає.

	Ніл подивився на двері позаду Ваймака, згадуючи істерику, в якій бився Дей.

	— У чому тоді секрет?

	— Справжній бізнес сім'ї Моріяма — вбивства.

	Ніл кинув на тренера швидкий погляд — Ваймак з похмурим виглядом підняв руку, випереджаючи питання.

	— Моріяма — угруповання якудз, що емігрували в Америку. Знаєш, хто такі якудза? Японська Мафія. Років зо двадцять тому батько Кенґо перевіз своїх друзів до Штатів і облаштувався на півночі. Що саме вони творять, не знаю. Я не в курсі, як багато знає Кевін — адже він пов'язаний з бічною родиною — Ріко й Тецудзі, але йому точно відомо, що головна сім'я використовує матчі «Воронів», як прикриття для великих зібрань. Мережа у них велика, а університет Едгара Аллана — дуже зручне місце, куди постійно приїжджає безліч народу. Зазвичай вони засідають в окремих ВІП-залах на верхніх поверхах і там роблять свої справи.

	— Банда, — повільно промовив Ніл.

	Ваймак кивнув, пильно дивлячись на нього й очікуючи на реакцію. Ніл цього навіть не помічав, згадуючи, коли востаннє бачив Кевіна та Ріко разом. Тривало тренування, всі троє активно працювали з м'ячем, а потім гра раптом перервалася — їх викликали нагору. Якщо заплющити очі, то можна згадати в подробицях, як виглядало те приміщення, починаючи від високих, до стелі, вікон з тонованим склом і закінчуючи масивним столом для переговорів, що займав більшу частину зали. На підлозі лежали килими, але зверху хтось постелив брезент — щоб вбирав кров.

	До Нілу тільки зараз дійшло, де й чому він тоді опинився. Весь цей час він не розумів, яким чином тренування змінилося сценою вбивства і чому Ріко з Кевіном теж були там присутні. Якщо Моріяма — мафіозний клан, то пазл нарешті складається. Батько Ніла віддавав накази з Балтимора, міцною рукою тримаючи у владі східні порти. На заході його володіння тяглися якраз до кордону Західної Вірджинії. У цьому сенсі він був сусідом Тецудзі Моріями і з цієї причини привернув увагу Кенґо. Батьки Ніла та Ріко були діловими партнерами, тому Нілу дозволяли тренуватися на стадіоні Едгара Аллана.

	Ваймак прийняв його мовчання за переляк.

	— Я розповідаю тобі цю історію, бо решта вже чула її від Кевіна. Але щодо якудз не хвилюйся. Як я вже казав, Кенґо та Ітіро сидять у Нью-Йорку й їм насрати, чим зайняті Тецудзі та Ріко. Просто треба розуміти, чому ці двоє, Тецудзі та Ріко, поводяться як запеклі мерзотники. За ними стоїть клан Моріяма, а це велика влада. До того ж в них над міру роздуте уявлення про власну значимість. Ну, а в нас є щось, що вони вважають за своє.

	— Кевін.

	— Я сподівався, що вони поставили на ньому хрест, — зітхнув Ваймак. — Усі казали, що Кевін більше не вийде на поле. Через тяжкість травми університету довелося розірвати контракт, і коли я взяв Кевіна помічником тренера, Тецудзі не заперечував. Мені здавалося, що вони готові його відпустити. Проте Тецудзі забрав Кевіна до себе не з сердечних намірів; він зрощував майбутню зірку ексі, витратив на його розвиток купу часу та грошей. Для Тецудзі Кевін — цінна інвестиція. Будь-які його доходи належать сім'ї Моріяма.

	— Але Кевін практично інвалід!

	— У нього лишилося ім'я.

	У голові у Нілу панував безлад.

	— Він хоче повернути Кевіна до складу «Воронів»?

	— Якби Тецудзі цього хотів, він би так і сказав.

	— Але Кевін все одно не повернувся б, — зауважив Ніл. — Після того, що зробив Ріко...

	Ваймак поглянув на нього з жалем.

	— За всі роки Тецудзі так і не оформив опіку над Кевіном. Знаєш чому? Моріяма не визнають чужинців. Тецудзі дав Кевіну дах і тренував його, але при цьому буквально «подарував» його Ріко. Кевін для них не людина, а фінансовий проєкт. Домашня тваринка, чиїм господарем є Ріко. Те, що йому вдалося втекти, справжнє диво. Якщо завтра Тецудзі зателефонує і накаже Кевіну повернутися додому, Кевін виконає наказ. Він дуже добре знає, що Тецудзі зробить із ним у разі відмови. Кевін просто не посміє сказати «ні».

	Ніл відчув хвилю нудоти. Досить з нього, він більше нічого не хоче чути. Йому хотілося бігти й бігти, доки в голові не проясниться або принаймні поки не відмерзне кров у жилах.

	— Тоді навіщо вся ця метушня зі зміною округів? — здивувався він.

	— Моріяма мають намір до останнього отримувати вигоду зі свого вкладення, — пояснив Ваймак. — На тріумфальне повернення Кевіна ніхто всерйоз не розраховує, але він підписав контракт з «Лисами» і вийде на поле. Його самовпевненість заразлива, і цього сезону він все ще зірка. Щоправда, якщо він дасть маху, фанати та критики знайдуть інший об'єкт для захоплення і швидко про нього забудуть. Тецудзі вважає, що сяяти Кевіну залишилося недовго, тому потрібно користатися моментом. Цього сезону «Лиси» та «Ворони» просто озолотяться. Публіка стежитиме за кожним нашим кроком та робитиме ставки на ігри. Сюжети на ТБ, різноманітний мерч із нашою символікою, потужна реклама — ось це все. Тецудзі зіштовхує Ріко та Кевіна лобами, заздалегідь знаючи результат. Він піде ва-банк, дозволить «Воронам» роздавити нас на полі, збере врожай перемог, піднесе Ріко на п'єдестал як найкращого гравця всіх часів та народів, а Кевіна викине з гри.

	Ніл нервово ковтнув.

	— Що, якщо Тецудзі просто заборонить йому грати?

	Ваймак мовчав, здавалося, цілу вічність, потім нарешті промовив:

	— Кевін зважився на втечу лише через зламану руку. Вчинок Ріко став останньою краплею. Це дає мені підставу сподіватися, що Кевінові вистачить мужності протистояти й Тецудзі, хоча так само ймовірно, що ми більше ніколи не побачимо його з ключкою. Але того дня, коли Кевін Дей перестане грати, він помре. У нього нічого немає, окрім ексі. У житті він уміє лише одне: грати. Його так виховали, розумієш? Тому ми не маємо права програти «Воронам». Кевіна це вб'є.

	— Але ж обіграти їх нереально, — сказав Ніл. — Ми найгірша команда в країні.

	— Значить, настав час перестати бути гіршими. Настав час злетіти.

	— Ви ж насправді не вірите, що нам вдасться.

	— Якщо ти в це не віриш, що ти тут робиш? Ти не став би підписувати контракт, якби заздалегідь опустив руки. — Ваймак повернув голову. — Я мушу наглядати за Кевіном, а то ще надумає вени різати. Зараз, певно, краще, щоб він тебе не бачив. Можу попросити Еббі забрати тебе, якщо хочеш поговорити з хлопцями, тільки прошу про одне: до червня з командою цю тему не обговорювати. Мені треба подумати, як нам протриматися цього сезону.

	— Я мовчатиму, — пообіцяв Ніл і відступив на кілька кроків. — Про мене не турбуйтеся — я піду на пробіжку або ще якось себе займу.

	— До четвертої Кевіна тут вже не буде, — сказав Ваймак. — У цей час у Ендрю закінчується сеанс психотерапії. Нікі поїде за ним в офіс Бетсі і дорогою підбере Кевіна.

	Кивнувши, Ніл вийшов із квартири і спустився сходами на перший поверх. Ще недавно він боявся, що Кевін згадає хлопця, чий батько — жорстокий убивця, але все виявилося набагато гіршим. Кевін може пам'ятати його тому, що сам належить до не менш жахливої родини. Спогадів про клан Моріяма у Ніла не залишилося, а ось вони, напевно, могли його запам'ятати, якщо вели справи з батьком. Балтиморського М'ясника так просто не забудеш, як і його дружину, яка втекла разом із їхнім єдиним сином, прихопивши п'ять мільйонів доларів. М'ясник поставив на вуха всіх своїх людей, і його слідопити довгі роки ганялися за втікачами. Про цю історію чув увесь кримінальний світ.

	Десь там Комітет з регламенту ексі редагує розклад ігор, який у недалекому майбутньому обіцяє Нілу зустріч із кланом Моріяма. До цього він повинен дати драла. Іншого вибору немає. Він відіграє всі матчі, а перед поєдинком із «Воронами» розтане в повітрі. Якщо пощастить, ця гра відбудеться наприкінці осіннього сезону і його відхід не так сильно вдарить по команді.

	Звичайно, тягнути навіть до цього часу — дурість та самогубство. Йти треба зараз, до знайомства з іншими «Лисами», перш ніж Комітет оголосить його прізвище і навіть до того, як він вперше вийде на поле у зв'язці з Кевіном Деєм. Раніше такий ризик здавався йому прийнятним, оскільки батьки спортом ніколи не цікавилися. Ймовірність того, що хтось із них побачить Ніла по телевізору під час трансляції матчу, була незначною, якщо тільки його не впізнав і не видав би Кевін Дей. Тепер, коли Ніл знає, що Моріяма – мафіозі і що вони неодмінно його побачать, затримуватись у команді — чисте божевілля.

	Раніше Ніл часто ставив питання, чому Кевін і Ріко опинилися разом з ним у тій кімнаті вісім років тому і як зуміли пережити той кошмар. Чому їхні долі склалися так по-різному й Ріко з Кевіном стали чи не світовими зірками, а життя Ніла стрімко мчало в тартарари? Всі ці роки він одночасно ненавидів і обожнював обох, заздрив їх успіхам і відчайдушно мріяв перевершити. Виходить, Ніл жорстоко помилявся: Кевіну теж не вдалося позбутися минулого. Не має значення, чого вони досягли і ким стали, це їм не допоможе.

	Ніл з такою силою штовхнув двері на сходовому майданчику, що вона грюкнула об стіну. У вестибюлі він перейшов на біг і помчав надвір, ледь не спотикаючись. Проте випередити власні думки він все одно не зумів.





РОЗДІЛ 5




	За розкладом літні тренування «Лисів» розпочиналися з понеділка, десятого червня, проте всі поверталися на день раніше, щоб спокійно розміститися у гуртожитку. Час прибуття членів команди Ніл дізнався з аркуша на холодильнику Ваймака. «Лисиці» мали приїхати у проміжку між другою та п'ятою годинами вечора. Ніл не міг дочекатися збору повного складу — Кевін тоді кричатиме на інших і дасть йому спокій.

	Кевіну поки що вдавалося приховувати свої страхи від Ендрю. Мабуть, то був наслідок звички сліпуче посміхатися журналістам, виробленою за роки життя серед відморожених родичів-бандитів. Нервова напруга, однак, вимагала виходу, і найпридатнішою мішенню Кевін вважав Ніла. Два тижні від дня істерики Дея до старту літньої практики далися Нілу так важко, що він майже зненавидів не лише його, а й ексі. Якщо спочатку Кевіну було просто неможливо догодити, то тепер він став зовсім нестерпним. Міньярди та Хеммік мовчки дивилися на те, як він тиранить Ніла, і вдавали, що нічого не відбувається.

	Нариватися на бійки у Ніла виходило набагато краще, ніж перемагати в них, але в цьому випадку він охоче погодився б і програти, аби дати бодай раз кулаком Кевіну по морді. Втім, відкритий конфлікт дисонував з тим Нілом Джостеном, якого він створив. Як не бридко виглядати в очах оточуючих ганчіркою, вибору у нього немає. Не можна, щоб Кевін чи Ендрю побачили його справжнього. Розуміючи це, Ніл міцніше стискав зуби та терпів.

	Залишилося протриматися лише кілька годин. Ніл та його спортивна сумка приїхали на стадіон у машині Ваймака, де тренер забрав в'язку ключів від його та решти «Лисів» кімнат у гуртожитку. Разом із ключем Ніл отримав папірець, у якому перераховувалися правила поведінки на кампусі. Пробігши очима по рядках, він розписався у потрібних місцях. Ваймак забрав у нього документ і всунув університетський каталог зі списком навчальних дисциплін. На ранню реєстрацію розкладу Ніл не встиг, бо приїхав надто пізно, а тому мав записуватися на заняття у серпні разом з основним потоком першокурсників. Щоправда, поспішати йому було нікуди: профільні предмети він досі не вибрав.

	Розташувавшись у кімнаті відпочинку «Лисячої нори», Ніл почав гортати каталог. Враховуючи, що він не затримається тут навіть до кінця семестру, дисципліни можна вибирати навмання, просто тицьнувши пальцем, але все ж таки цікаво, що пропонує своїм студентам університет Пальметто. Заради жарту Ніл подумав було зайнятися вивченням якогось екзотичного предмета, але практичність взяла гору, і він відкинув цю думку. Якщо спробувати отримати з навчання хоча б мінімальну користь, то вибір був очевидним: іноземні мови — ключ до свободи, тобто до виживання. Він швидко говорив німецькою і непогано французькою, завдяки восьми місяцям перебування у Франції та десяти місяцям у Монреалі. Без практики знання вивітрювалися, і, щоб не втратити навички, Ніл читав і дивився новини на закордонних каналах. Для підтримки рівня німецької він міг би звернутися за допомогою до Міньярдів та Хемміка, але тоді розкриється, що він розуміє їхні таємні розмови. Наскільки добре Кевін володіє французькою, Ніл не знав, проте в жодному разі не збирався проводити з ним жодної вільної хвилини.

	Вивчивши розділ мовних дисциплін, Ніл завагався. Як профільний предмет на вибір пропонувалися п'ять мов, і ще три йшли як додаткові. Іспанська — ось найвірніше рішення. Ті крихти знань, які колись були у Ніла, давно стерлися під впливом німецької та французької, що знадобилися на практиці. Якщо він добре підтягне іспанську, перед ним відкриється світ південної півкулі.

	 Ніл витратив цілу годину, переглядаючи списки предметів і намагаючись скласти ідеальний розклад. Але тільки-но він вибирав прийнятний варіант, відразу години занять накладалися одна на одну, і доводилося переробляти все наново. Головна проблема полягала у великій кількості тренувань. З початком навчального року «Лиси» тренуватимуться по дві години вранці та по п'ять годин увечері. Сюди ж потрібно втиснути щотижневі п'ять годин університетських тренувань, обов'язкових для всіх спортсменів Пальметто. Більш-менш вдалий розклад вийшов у нього лише з шостої спроби.

	Ніл кинув погляд на годинника: залишилося «вбити» ще півгодини. Тоді він вирішив пробігти кілька кіл по стадіону і вже було встав з крісла, як у кімнату увійшла Еббі.

	За весь час Ніл бачився з нею лише кілька разів, в основному коли Ваймаку було ліньки готувати. Сам він не шукав товариства Ебігейл, оскільки це автоматично означало зустріч з Ендрю та його братією. Як вона взагалі терпіла цю компанію під своїм дахом, у нього в голові не лягало.

	— Привіт, Ніле, — привіталася Еббі. — Ти щось рано.

	— Тренер не пускає мене до «Лисячої вежі» до приїзду Метта.

	Еббі звірилася з годинником.

	— Він ось-ось буде тут. Ну, якщо ти все одно вільний, може, проведемо медогляд?

	— Медогляд?

	— Як завжди: зріст, вага і таке інше. Краще впоратися сьогодні, бо ще я маю взяти в тебе кров, а поки результати аналізів не будуть готові, на поле я тебе випустити не зможу. Коли ти востаннє був у лікаря?

	— Давно.

	— Не любиш лікарів?

	— Радше вони мене. Це обов'язково?

	— З огляду на те, що допуск на поле виписую я, — так. — Еббі відімкнула медкабінет і відчинила двері. Увійшла й клацнула вимикачем, попри те, що Ніл не зрушив з місця. Через кілька хвилин вона виглянула з кабінету знову. — Загалом, бажано зробити це до вечора, бо вас у мене багато.

	Ніл сповз із крісла, взяв сумку з речами та поплентався до кабінету. Поставивши сумку під ноги, він сів на канапу. Перша половина медогляду, як і говорила Еббі, пройшла легко: вона виміряла вагу Нілу та тиск, перевірила рефлекси. Кров, взяту з лівої руки, помістила у дві пробірки, які помітила ярликами та замкнула в шафці, а потім сказала:

	— Знімай світшот.

	— Навіщо? — злякався Ніл.

	— Через тканину не видно, чи є у тебе сліди від уколів.

	— Я не вживаю наркотиків.

	— От і молодець. Так тримати. Давай, знімай вже.

	Ніл глянув на зачинені двері за спиною в Еббі й не відповів. Вона глянула на нього і теж нічого не сказала. П'ять хвилин вони провели мовчки. Еббі здалася першою:

	— Я стараюся, щоб процедура пройшла для тебе максимально безболісно, але не зможу допомогти тобі, якщо ти відмовишся допомагати мені. Чому ти не хочеш роздягтися?

	Як би це м'якше висловитися? Ніл не придумав нічого кращого, як видавити:

	— Зі мною не все гаразд.

	Еббі взяла його за підборіддя та повернула обличчям до себе.

	— Ніле, я працюю з командою «Лисів». З вами усіма не все гаразд. Що б ти там від мене не ховав, найімовірніше, я бачила й гірше.

	— Сподіваюся, ні, — безрадісно посміхнувся Ніл.

	— Довірся мені, — м'яко промовила Еббі. — Я не збираюся тебе засуджувати. Я тут, щоб допомогти. Я тепер твій лікар, пам'ятаєш? Двері зачинені на ключ. Все, що тут відбувається, тут і залишається.

	— Ви не розкажете тренеру?

	— Його це не стосується. Це залишиться між нами. — Вільною рукою Еббі вказала спочатку на себе, потім на Ніла. — Я говорю з ним тільки в тих випадках, коли вважаю, що стан гравця може вплинути на гру, або якщо член команди порушує закон і я маю втрутитися.

	Ніл дивився на Еббі, розмірковуючи, чи варто їй вірити, але розумів, що іншого виходу немає. По тілу побігли мурахи — він уже уявляв, як вона відреагує на побачене.

	— Тільки не ставте запитань, — нарешті сказав він. — На цю тему я не розмовлятиму. Домовилися?

	— Добре, — легко погодилася Еббі. — Але май на увазі: якщо все-таки захочеш поговорити, я завжди поруч, і Бетсі теж.

	Ніл кивнув, хоча з психологом не збирався спілкуватися взагалі. Еббі опустила руку. Зібравшись із духом, він через голову стягнув світшот.

	Еббі вважала, що була готовою до всього. Але Ніл знав, що це не так, і мав рацію. Її губи розійшлися у беззвучному зітханні, обличчя спотворила мимовільна гримаса жаху. Вона швидко впоралася з собою, проте Ніл встиг помітити, як напружилися її плечі. Вона дивилася на нього, а він стежив, як її погляд вивчає потворні мітки кошмарного дитинства на його тілі.

	Перший шрам починався біля основи шиї, петлею огинаючи ключицю; біля нього червонів зморшкуватий рубець з рваними краями — слід кулі, що вдарила в край бронежилета. Безформна латка тонкої блідої шкіри від лівого плеча до пупка позначала те місце, яким Ніл ударився об асфальт, вистрибнувши з машини на повному ходу та обдерши весь бік. Дрібні старі шрами тут і там — свідчення життя у стані постійної втечі, безглуздих випадковостей, відчайдушних спроб накивати п’ятами і сутичок з вуличним непотребом. Через весь живіт тягнулися помітніші сліди зіткнень з людьми батька, що ганялися за ним по всьому світу. Прізвисько М'ясник просто так не дають: батько надавав перевагу сокирі для рубки туш. Його підлеглі володіли холодною зброєю не менш уміло і не раз намагалися заколоти Ніла, як ту свиню.

	На правому плечі — чіткий відбиток розпеченої праски. Він уже не пам'ятав, чим так сильно розлютив батька. Швидше за все, це було після чергового візиту поліцейських. Ні в поліції, ні у ФБР не було на батька нічого конкретного, але при цьому ті й інші постійно заявлялися до нього в будинок, сподіваючись щось нарити. Під час таких відвідувань від Ніла потрібно було лише сидіти тихо і не видавати жодного звуку. Мабуть, того разу він занадто багато крутився на місці, бо відразу після відходу візитерів батько вихопив у матері гарячу праску і вдарив сина. Ніл досі пам'ятав, як з нього сповзали шматки обгорілої шкіри.

	Вивернувши руки, він продемонстрував Еббі внутрішній бік ліктів.

	— Ну, як, є сліди уколів?

	— Ніле, — м'яко промовила вона.

	— То є чи ні?

	Ебігейл стиснула губи; вона явно змушувала себе зосередитися на огляді. Щойно вона кивком дала зрозуміти, що процедуру закінчено, Ніл швидко натягнув світшот. Документи Еббі заповнювала мовчки.

	— Це все, — сказала вона, відклавши ручку. — Ніле...

	— Ні. — Він згріб сумку і вийшов з медкабінету.

	Ніл майже очікував, що Еббі кинеться за ним, але вона залишилася на своєму місці. Він знову почав гортати каталог, намагаючись вгамувати нервове збудження. Хотілося курити так сильно, що зводило пальці. Хотілося чогось, що бодай трохи приглушило б тугу самотності. Відклавши брошуру, Ніл оглянув себе, перевіряючи, чи не видно з-під світшота мітки. Він навмисне вибирав сорочки та світшоти щонайменше на розмір більше, адже мішкуваті речі краще приховували шрами, — і все одно відчував себе голим.

	 Ніл засунув каталог у сумку, перекинув лямку через плече і попрямував коридором з твердим наміром провести другу половину дня на трибунах стадіону. Він уже дійшов до фоє, коли за його спиною відчинилися двері. Завагавшись біля виходу, Ніл обернувся: хтось увійшов до кімнати відпочинку з іншого кінця коридору.

	У порівнянні з уже знайомими Нілу «Лисами», новоприбулий виявився несподівано високим. Якщо Нікі був під сто вісімдесят п'ять сантиметрів на зріст, а Кевін сантиметрів на п'ять його вищий, то незнайомець виглядав на всі два метри. Ефекту частково сприяла зачіска: чорне волосся, укладене гелем, стирчало вгору короткими колючими шипами. Зачіска завадила Нілу одразу впізнати його — минулого року він виглядав не так браво. Коли Ніл зрозумів, хто перед ним, незнайомець уже подолав відстань, що розділяла їх, і простягнув долоню для привітання. Ніл взявся за неї, не зводячи погляду з обличчя Метью Бойда. Це було нелегко: короткі рукави футболки не приховували бліді, але безпомилково упізнавані сліди від уколів на обох руках.

	Зрозуміло, чому Еббі була така непохитна щодо перевірки.

	— Метт Бойд, — енергійно стиснувши пальці Ніла, представився хлопець, — третьокурсник та центральний захисник «Лисів». А ти, мабуть, Ніл.

	Відповідати не довелося. Почувши голос Метта, Ваймак вийшов зі свого кабінету та запустив у нього в'язкою ключів. Той обернувся на брязкіт, і в'язка чиркнула йому по щоці. Метт підняв ключі та скривив гримасу.

	— Господи, тренере, я теж дуже радий вас бачити. А просто привітатись не можна було?

	— До тебе те саме запитання. Почалапав повз мої двері, ніби так і треба, — відрізав Ваймак.

	— Я думав, що ви зайняті.

	— Я завжди зайнятий, але досі це не заважало вам, засранцям, вдиратися до мене без запрошення.

	Метт потис плечима та озирнувся.

	— Де чудовиська? — поцікавився він.

	— Напевно, розносять по камінчику «Лисячу вежу», доки ми тут балакаємо, — відповів Ваймак. — Ти вже познайомився з Нілом?

	— Саме намагався це зробити. — Метт виразно глянув на Ніла. — Дивно, що ти не ще застрелився, живучи під одним дахом із тренером. Як тобі вдалося вижити?

	— Рідко бував удома, — сказав Ніл.

	— Ніл щодня тренується з Кевіном та Ендрю, — зауважив Ваймак.

	— Боже, — з почуттям промовив Метью. — Тренере, ви просто звір.

	— Ніл вже в курсі, — подала голос Еббі, вставши на порозі медкабінету і притулившись до одвірка. — З приїздом, Метт. Дістався нормально?

	— Нормально, правда, стільки кави бахнув, що тиждень тепер не засну. — Метт знову перевів погляд на Ніла. — У гуртожитку влаштувався?

	— Тренер без тебе не пускав.

	— Допомагав відтягнути насолоду, — пирхнув Ваймак. — Забирай його і валіть звідси.

	— Ідемо, — звернувся Метт до Ніла. — Закину тебе на квартиру до тренера, забереш манатки.

	— У мене все з собою.

	Метт пробігся поглядом по його спортивній сумці, потім пошукав очима валізи. Не виявивши їх, запитливо глянув на тренера — той лише похитав головою — і знову на Ніла.

	— Це такий прикол? Бачив би ти, скільки барахла я упхав у машину і скільки довелося залишити! А ти, значить, збираєшся цілий рік обходитися однією сумкою? Вона в тебе зсередини більша, ніж зовні, чи як?

	— Прогуляєшся з ним по магазинах десь на тижні, — сказав Ваймак і нарочито додав: — У вільний час. Ходить в тому самому, дивитися вже нудно. Дай мені знати, коли зберетеся, я дам корпоративну картку.

	— У мене взагалі є гроші, — трохи образився Ніл.

	— От і добре, — буркнув Ваймак. — Ви ще тут?

	— Жодної крапельки за вами не сумував, — беззлобно кинув Метт. — Почалапали, Ніле.

	Фургон Бойда був припаркований через дві машини від автомобілів Ваймака та Еббі. Здавалося, цей синій гігант здатний протаранити стадіон, навіть не пригальмувавши. Метт не жартував, коли говорив про кількість привезених речей: кузов фургона був під зав'язку набитий меблями, які утримувала на місці лише дюжина міцно натягнутих мотузок. Задні сидіння подвійної кабіни також були завалені коробками та валізами. Метт забрав з переднього пасажирського крісла об'ємний рюкзак і кинув його назад, звільняючи місце для Ніла. Мотор завівся з утробним ричанням — Ніл швидше відчув, ніж почув цей звук, — а через пів секунди заголосило радіо. Вимкнувши приймач, Метт зачинив двері зі свого боку.

	— Просто щоб ти знав: ми не зовсім закінчені виродки, — повідомив він, поки ми виїжджали з паркування. — Ден дуже переживала, яким буде твоє перше враження. Боялася, що ти сприймеш нас за дебілів. Вона була впевнена, що до того часу, як збереться вся команда, ти вже злиняєш, і навіть збиралася повернутися з канікул раніше, щоб допомогти тобі освоїтися, але тренер сказав їй не смикатися. Типу, рано чи пізно тобі все одно доведеться мати з ними справу.

	— Вони цікаві, — зауважив Ніл.

	— Цікаві, — повторив Метт. — Так мило про них ніхто ще не відгукувався. Я серйозно: якщо тебе діставатимуть, просто скажи мені. Я надеру Кевіну дупу.

	— Дякую, я й сам упораюся.

	— Я так і думав. — Метт провів п'ятірнею по волоссю, куйовдячи зачіску. — Хоча Ендрю чітко дав зрозуміти, що всіх мав на увазі. Загалом якщо передумаєш, ти знаєш, де мене шукати. Пропозиція діє до кінця навчання в універі.

	— Спасибі, — сказав Ніл, хоч і знав, що обійдеться без допомоги Метта.

	Бойд тицьнув пальцем у вікно.

	— Он вона.

	Більшість навчальних корпусів, адміністративних будівель та гуртожитків університету Пальметто знаходилися всередині гігантської петлі під назвою Окружна дорога. «Лисяча вежа» була одним з небагатьох винятків виключно з географічних причин: самотній пагорб притискав дорогу до університетського парку біля годинникової вежі. Пагорб міг би стати чудовим місцем для студентських пікніків, якби комусь не спало на думку звести на його вершині гуртожиток для спортсменів. Це була чотириповерхова будівля з власним комп'ютерним класом та окремим паркуванням.

	Стоянка розташовувалась на задньому дворі, і зараз на ній стояла лише машина Ендрю. Проігнорувавши розмітку, Метт зупинив свій фургон біля бордюру. Вдвох з Нілом вони вивантажили весь його скарб на тротуар, після чого Метт відігнав автомобіль на стоянку, а Ніл залишився на нього чекати. Затягувати гору цього добра на третій поверх виявилося справжнім кошмаром, тим паче що частина меблів не влазила в ліфт, а сходові прольоти були дуже вузькими, і на поворотах сильно заважали поруччя. Окрему незручність завдавала різниця в зрості хлопців і та обставина, що за спиною у Ніла бовталася його громіздка спортивна сумка, яку він вважав за краще не залишати без нагляду та носив на собі.

	Їм дісталася тримісна кімната під номером триста двадцять один. Праворуч, одразу за дверима, була тісна кухонька, навпроти входу — простора спільна вітальня. Три письмові столи, що стояли вздовж стіни, чекали, коли на них розкладуть підручники та конспекти. Короткий коридор упирався у ванну, бічні двері вели до спальні. Біля однієї стіни тут стояло двоярусне ліжко, а біля протилежної — ліжко на подіумі заввишки трохи більше метра, що містив у собі полиці та комод для білизни. Шафа була лише одна, але всередині, на порожній рейці, висіли роздільники для одягу.

	Розмістити все добро Метта коштувало чималих зусиль. Методом спроб і помилок хлопці зрештою зрушили письмові столи до вікна, майже впритул один до одного, щоб уздовж стіни поставити диван, а посередині кімнати — кавовий столик. Перед перевезенням Бойд вийняв із тумби для теле- та аудіоапаратури лише полиці, не розбираючи каркас, тому її збірка зайняла лише кілька хвилин. Метт одразу поставив на тумбу телевізор та ігрову приставку. Залишивши його розбиратися з дисками, Ніл пішов у спальню.

	На ліжках лежали тільки матраци, а це означало, що постільну білизну йому доведеться купити. На нормальному ліжку він востаннє спав у Сіетлі. У Каліфорнії Ніл ночував, забираючись на задні сидіння чужих машин, дорогою в Неваду відсипався в автобусі, а коли автостопом добирався до Аризони, дрімав у кабінах далекобійників. Будинок у Мілпорті не був мебльований, і Ніл спав прямо на підлозі, замість подушки підклавши під голову одяг. Диван у квартирі Ваймака став для нього найрозкішнішим спальним місцем за цілий рік, а тепер у нього з'явилося власне ліжко.

	Лежати одному буде незвично. Ніл звик спати разом із матір'ю — параноїдальний страх не давав їй розлучатися із сином ні на хвилину. Вони спали спина до спини, охороняючи один одного, а тверді горби пістолетів під подушками хоч і заважали, зате заспокоювали.

	— Я в аеропорт, зустрічати Ден і Рене, — з'явившись у дверях, сказав Метт. — Поїдеш?

	— Ні, мені треба в магазин, — відмовився Ніл. — Тобі має значення, на якому ліжку спати?

	— Нагорі я не поміщусь через зріст, — пояснив Бойд, — а Сет у нас опівнічник, тож, якщо не боїшся висоти, вибирай другий поверх. Я приїду десь за годину, і коли дівчата заселяться, можемо разом проїхатися до стадіону. Ден не повірить, що з тобою все гаразд, поки не переконається на власні очі.

	— Я повернуся до цього часу, — пообіцяв Ніл, і Метт пішов.

	Дочекавшись, коли грюкнуть двері, Ніл зняв з плеча сумку і знову обійшов свою нову оселю, цього разу з якимось тривожним почуттям. Його шафка в роздягальні — на іншому кінці кампуса, а стіл, що замикається на ключ у кабінеті Ваймака, — ще далі. Єдине більш-менш безпечне місце у всьому приміщенні — комод, і той лише тому, що ящики в ньому засуваються повністю. У кімнаті не замикається нічого, крім вхідних дверей.

	Може взяти сумку з собою? До магазину кілометрів зо три, не більше. Поміркувавши, Ніл відкинув цю думку. Так багато треба купити, що назад все це просто не донесе. Він подумки прикинув, скільки пройде, поки Метт доїде до аеропорту, поки дівчата отримають багаж, поки всі вони дістануться назад. Навіть якщо Метт впорається за годину, до гуртожитку вони повернуться приблизно в один і той самий час. До того часу можна обійтися і дверним замком, а на майбутнє Ніл придивиться щось у магазині.

	Він витяг з кишені сумки гаманець, а її саму запхав у нижній ящик комода. Ящик зачинився, хоч і важко. Ніл ще раз притиснув дерев'яну панель, зібрався з духом і вийшов, насамкінець тричі перевіривши надійність замку.

	Далі по коридору була кімната дівчат, а за нею — кімната братів, у дверях якої маячив Нікі. Побачивши Ніла, він посміхнувся.

	— Привіт друже! Ну, як тобі Метт?

	— Та ніби нормальний, — на ходу кинув Ніл.

	— Він і є нормальний! — реготнув йому в спину Хеммік.

	Ніл спустився вниз сходами, звірився з годинником над вхідними дверима і побіг у магазин. Прохолодне кондиціоноване повітря торговельного центру пестило розпалену шкіру. Ніл складав у візок необхідні товари, особливо розглядаючи етикетки. Він затарився всім необхідним, від постільної білизни та фарби для волосся до продуктів, потім згадав, що йому знадобиться сумка для підручників. У старій спортивній сумці чудово поміщалися всі його речі, але місця для книг та зошитів місця у ній не було. Вивчивши мізерний асортимент відділу залізних товарів і не виявивши замку, який можна було б встановити в кімнаті, він повернувся до канцелярського відділу. У самому кутку стояли вогнестійкі сейфи: спортивна сумка туди не влізе, одяг — тим більше, але сховати найголовніше можна. Ніл притягнув сейф на касу і виклав на стрічку разом з покупками.

	Зворотний шлях до гуртожитку дався йому нелегко: сейф довелося нести під пахвою, оскільки такий тягар не витримав би жоден пакет.

	Ніл цілком уклався в необхідний час, проте літак дівчат, мабуть, приземлився раніше, бо фургон Метта вже стояв на паркуванні. Обійшовши автомобіль, Ніл помацав капот, але не зміг визначити, чи той нагрівся на сонці або від роботи двигуна. Притримуючи плечем двері гуртожитку, Ніл втиснувся всередину і з гулко грюкотючим серцем поспішив нагору.

	Двері в кімнату Нікі були зачинені, а ось у дівчат — прочинені. Проходячи повз, Ніл почув голоси, але заглядати й вітатись не став — поспішав до себе. Тільки переконавшись, що замок надійно замкнений, він вільно видихнув.

	Зваливши пакети на підлогу в спальні, Ніл почав розбирати покупки. Постільну білизна прямо в целофановій обгортці закинув на ліжко, мізерний провіант склав на полиці. Розкрив картонне пакування невеликого сейфа, пробіг очима інструкцію, потім прибрав усе це вбік і поліз за спортивною сумкою. Висунути ящик виявилося непросто, адже сумка туди ледве влізла, але врешті-решт Нілу це вдалося. Він розклав сумку перед собою, одним рухом розстебнув блискавку, відкинув верхній клапан і завмер.

	На перший погляд, вміст здавався недоторканим. Всі речі на місці, розкладені, як і раніше, хіба трохи прим'ялися в тісному ящику. І все-таки дещо було не так. Ніл, якому передалася материнська параноя, складав одяг особливим способом. На його хитрощі попався б навіть найобережніший злодій, адже хитрість полягала в ярликах: на футболці, що лежить зверху, він двічі загинав ярлички. Хтось копався в його речах, а потім повернув усе на місце — у тому ж порядку, з тією ж акуратністю, нічого не переплутавши, — проте ярлики на верхній футболці розправили чиїсь акуратні руки.

	Вийнявши весь одяг, Ніл почав гарячково ритися в сумці та нарешті дістав заховану на дні теку. Вона від початку до кінця нагадувала досьє, зібране фанатичним шанувальником на об'єкт свого обожнювання. Прозорі файли-вкладиші розпухли від журнальних вирізок, фотографій та нотаток — все, що пов'язане з Кевіном та Ріко. Вирізки були наклеєні на папір, складений так, що між листами виходили спеціальні потайні кишеньки. У них-то Ніл й ховав найцінніше, в основному гроші: чеки на п'ятизначні суми, які можна перевести в готівку в будь-який момент; цифрові коди (в них були зашифровані місця, де Ніл з матір'ю зберігали кошти, переховуючись від переслідувачів); перетягнуті гумками пачки купюр. Ближче до останніх сторінок знаходився список контактів на екстрений випадок, замаскований під невигадливу дитячу лічилку. У Штатах жив лише один зі згаданих у списку людей. Після заміжжя мати Ніла увійшла до американського злочинного клану, але до цього вона була частиною британської мафіозної сім'ї. Стюарт Хетфорд, її брат, передав їй цей список, коли вона втекла від чоловіка, а вона перед смертю вручила список синові.

	Наступна сторінка містила номер телефону Стюарта, захований у купі випадкових чисел. Щоб знайти номер, слід відрахувати зверху стільки рядків, скільки було букв у справжньому імені Ніла, а рядок — зліва направо відрахувати кількість символів, рівну кількості букв у його справжньому прізвищі. Ніл жодного разу не дзвонив родичу і дуже сподівався, що цього робити не доведеться. Немає сенсу тікати від однієї сімейки гангстерів, тільки щоб потрапити в лапи іншої.

	Останній папірець у теці – підроблений рецепт від окуліста. Ніл носіння окулярів не потребував, але в рецепті зазначалися діаметр і радіус кривизни, а не знаючи цих параметрів, кольорові лінзи не купиш. У цій же кишеньці лежав контейнер із коричневими лінзами.

	Він перебрав купюри та подумки порахував. Цифри зійшлися, та легше від цього не стало. Той, хто вивчав вміст сумки й знайшов цю теку, напевно, виявив і заховані в ній секрети. Як пояснити, звідки в нього такі гроші? Тільки готівкою та чеками тут було чверть мільйона.

	Від думки про те, що хтось спеціально заліз у кімнату, щоб поритися в його речах, у Ніла скипіла кров. Найправильніше в цій ситуації — вдати, що він нічого не помітив, і почекати, поки зловмисник не з'явиться сам. Саме так вчинила б мати. На жаль, темперамент Ніл успадкував не від неї, а від батька і терпіти таке не збирався.

	Навряд чи це Метт. Не те, щоб він довіряв Бойдові — він не довіряв взагалі нікому, а особливо новим знайомим. Але алібі Метту забезпечував час: він просто не встиг би змотатися в аеропорт за дівчатами, занести нагору їхні валізи та при цьому ретельно досліджувати сумку Ніла. Залишався лише один підозрюваний.

	Просунувши палець під корінець папки, Ніл витяг звідти два тонкі стрижні — все, що залишилося від набору відмичок матері. Затиснувши їх у зубах, щоб не випустити, він установив код на замку сейфа.

	Потім прибрав у сейф теку, зачинив дверцята і на ручку навісив другий замок. Опісля Ніл з силою його смикав, перевіряючи, чи все замкнено, закидав сейф одягом, взяв відмички в руку і рішуче вийшов з кімнати, затримавшись, щоб замкнути двері на ключ.

	У Ендрю виявилося зачинено — Ніл цьому не здивувався. Схилившись над серцевиною замка, він взявся до справи. Раз-два, і готове. Замок — дешеве дрантя, колупнути його навіть простіше, ніж той, що був на дверях шафки в мілпортській роздягальні. Очевидно, при будівництві цього гуртожитку умільців на кшталт Ніла та Ендрю до уваги не брали. Ніл випростався, засунув відмички в кишеню і відчинив двері.

	Компанія Ендрю розташувалася у вітальні. Аарон і Нікі тонули в однакових кріслах-мішках та товклися у відеогру на приставці. Кевін читав журнал, сидячи за одним з письмових столів, а Ендрю видерся на інший, найближчий до вікна, і курив. Коли двері відчинилися, всі четверо завмерли та втупилися в того, хто увійшов.

	Ендрю отямився першим. Відправивши недопалок клацанням пальців на вулицю, він посміхнувся.

	— Помилився дверима, Ніле. Спробуй ще раз.

	Аарон поставив гру на паузу й поглянув на Нікі.

	— Ми зачиняли, — промовив він німецькою, радше ствердно, ніж запитально.

	— Я сам перевіряв, — відповів Хеммік, а потім приязно звернувся до Ніла, переходячи на англійську: — Я чув, Метт повернувся. А з Ден та Рене ти вже познайомився?

	Брехливість їхніх слів і посмішка Нікі привели Ніла до сказу. Раз брати мають намір перемовлятися німецькою, думаючи, що вони хитріші за всіх, — Ніл до останнього триматиме в таємниці знання мови. Однак це не завадить йому дати відсіч прямо зараз. Зосередивши всю свою злість на Кевіні, він гаркнув по-французьки:

	— Не смійте чіпати мої речі! — Здавалося б, здивування на обличчях усього панства, викликане його іноземною мовою і лютим тоном, мало б дати Нілу заслужене задоволення, проте він нічого не відчував. — Ще раз сунетесь, куди не треба, сильно пошкодуєте, я вам обіцяю.

	Мовчання тривало цілу вічність. Нікі з роззявленим ротом витріщався на Ніла, Аарон же допитливо дивився на Кевіна в очікуванні перекладу. Здивування Ендрю змінилося емоцією, яку помилково можна було прийняти за щире захоплення.

	— Ого, черговий талант нашого Ніла, — протягнув він, подавшись уперед. — Скільки обдарувань в одній людині!

	Ніл продовжував спопеляти поглядом Кевіна.

	— Скажи, що зрозумів.

	— Зрозумів, — промовив Кевін французькою. — Але мені насрати.

	— А дарма. Я два тижні дозволяв себе кошмарити, бо знаю — ти на нервах через зміну округу, але більше терпіти не збираюся. Сьогодні ввечері Ендрю про все дізнається, так що краще б тобі відвалити від мене і подумати, як будеш його втихомирювати.

	— А тобі краще б подумати про свою рукожопість. З Ендрю я якось сам розберуся.

	— Та вже розберись. Притримай свого ручного монстра, бо це зроблю я.

	— Ти? Таке дрібне сцикло?

	— Пішов нахуй, каліко.

	Навіть з другого кінця кімнати було видно, як побіліло обличчя Кевіна.

	— Що ти сказав?

	— Я сказав, що ти відпрацьований шлак.

	Кевін схопився так різко, що перекинув стілець. Ніл, задкуючи, вийшов з кімнати та зачинив за собою двері. Він не зробив і двох кроків, як двері знову відчинилися. Наступної миті Кевін схопив його за горло й жбурнув до стіни.

	Ніл вчепився в його пальці, намагаючись послабити хватку, потім спробував вдарити коліном, але Кевін притис його до стіни всією своєю вагою.

	— Повтори, блядь! — прогарчав він.

	Ніл не міг вимовити жодного звуку — горло здавлювала рука Дея, — але це вже не мало значення. Зойк Кевіна і гуркіт, з яким Ніл ударився об бетонну стіну, змусили «Лисів» роєм вискочити в коридор. Першим у дверях з'явився Ендрю, але до Кевіна кинувся не він, а Метт: обхопив шию ліктем і смикнув, небезпечно заломивши голову назад.

	— Пусти його, Дей, — гаркнув Метт.

	— Тихше, тихше, хлопці, — сказав Нікі, визираючи з-за плеча Ендрю. — Метт, перестань.

	Кевін прибрав одну руку з горла Ніла і вдарив Метта ліктем під ребра. Той крекнув і придушив Кевіна дужче, змушуючи відпустити Ніла. Потім відтяг убік, але вже за кілька кроків Кевін вивернувся із захвату і накинувся на нього. Метт ухилився та одним ударом збив нападника з ніг.

	Судячи з виразу обличчя Метта, це була лише розминка, проте, перш ніж він встиг знову накинутися на Кевіна, між ними виріс Ендрю. Стоячи в розслабленій позі, він усміхався, але Метт дуже добре знав, на що здатен цей малий псих, і надавав перевагу не зв'язуватися з ним. Зробивши крок назад й мовчки завершивши бійку, він з тривогою зиркнув на Ніла. Кевін за спиною в Ендрю піднявся на ноги й тепер знову з ненавистю дивився на новачка. Ніл же ж не дивився ні на кого, з цікавістю вивчаючи віддалену стіну коридору.

	Дівчата скористалися паузою, щоби втрутитися. Одна з них стала поруч з Меттом, обвела похмурим поглядом всю компанію і гнівно запитала:

	— Ви що творите, га? Перший день після канікул, а ви вже зчепилися!

	— Ну, ми взагалі-то не виїжджали, — подав голос Ендрю, — та й Ніл тут уже кілька тижнів, тож перший день тільки у вас. — Схиливши голову набік, він звернувся до другої дівчини: — Привіт, Рене. Ти вчасно.

	 Сердита дівчинка не дала Рене відкрити рота.

	— Ендрю, будь ласкавий пояснити, в чому справа.

	— Не треба дивитися на мене так, наче я винен. — Міньярд наставив на неї вказівний палець. — Краще б спершу розібралася що до чого. Ніл увірвався до нас у кімнату і затіяв бійку. А ти дуже упереджено до мене ставишся, Ден. З твого боку це жорстоко та непрофесійно.

	Наступним під капітанську роздачу потрапив Ніл. Даніель Уайлдс виявилася вище за нього зростом, хоч і ненабагато. Безжально обкраяне каштанове волосся було скуйовджене. Змірявши Ніла швидким оцінювальним поглядом, вона примружила карі очі:

	— Якісь проблеми?

	— Жодних проблем, — відповів Ніл, а коли Ден жестом показала на нього й Кевіна, знизав плечима. — Просто невелика суперечка сталась. Так, дурниця.

	— Ми чудово ладнаємо, — вставив Ендрю. — Ніл навіть погодився поїхати разом із нами на стадіон.

	— Та невже? — скептично пирхнула Ден.

	Очі всіх враз спочили на Нілі. Очевидно, що їхати з ними — самогубство, але після того, як Ендрю з дружками перерили його речі, це вже не мало значення. Їх очікувало чимало роботи, щоб усунути наслідки.

	— Ага, — сказав він. — Я подумав, що у Метта і без мене тісно, і погодився.

	Даніель хотіла щось заперечити, але Метт заспокійливо торкнувся її руки. Ден з підозрою зиркнула на Ендрю, потім хитнула головою.

	— Не знаю, хто з вас першим затіяв бійку, але це більше не має повторитися, зрозуміло?

	— Ти ж наша оптимістка, — посміхнувся Ендрю і відсалютував Нілу своїм фірмовим жестом — двома пальцями. — Ну, побачимось. Тільки не тікай, гаразд?

	— Навіть й не думав, — збрехав Ніл.

	Ендрю пішов до себе, Аарон і Нікі рушили за ним, а останнім пішов Кевін.

	На прощання нагородивши Ніла крижаною зневагою, він грюкнув дверима. Ніл залишився стояти в коридорі, дивлячись їм услід й розмірковуючи, чи переживе цю подорож.





РОЗДІЛ 6




	Увійшовши в кімнату Даніель, Ніл на якийсь час випав з реальності. Місяць, проведений у компанії шаленого Ендрю, його приятелів та неврівноваженого тренера, створив у Ніла препаскудне враження про команду. Тепер же він потягував солодкий чай із льодом і пригощався домашнім печивом, яке привезла Рене. Дівчата лише раз спробували знову заговорити з ним про бійку і, коли Ніл відмахнувся, з розпитуваннями більше не чіплялися, переключившись на тему благодійних проєктів, до яких хотіли залучити Лисів цього сезону.

	Взявши Метта за руку і поклавши голову йому на плече, Ден слухала Рене і кивала, коли та, загинаючи пальці, перераховувала свої задуми. За відсутності Ендрю вона здавалася цілком доброзичливою, йвсе-такиНіл відзначив для себе її круту вдачу. «Сталевий характер», як би висловилася його мати. Втім, якщо ти — капітан цієї купки невдах, інакше не можна.

	Сусідка Даніель, Рене, була суцільною загадкою. Основний воротар «Лисів» носила каре довжиною до підборіддя, а кінчики її освітленого до білизни волосся були пофарбовані в пастельні кольори, що чергувалися між собою. Незвичайна зачіска привертала увагу і водночас зовсім не поєднувалася з рештою вигляду Рене — простеньким одягом, майже повною відсутністю косметики та скромним срібним хрестиком на ланцюжку. Хеммік називав Рене няшкою, і зараз, слухаючи її, Ніл розумів чому. Єдине, чого він не міг збагнути, — яким чином її занесло в цю команду відступників.

	О п'ятій годині зателефонував Ваймак — повідомив, що Сет та Елісон вже їдуть з аеропорту. Дівчата якраз прибирали посуд, коли за Нілом прийшов Нікі.

	— Засікаю час, — попередила Хемміка Ден, постукуючи пальцем по циферблату годинника. — Я знаю, скільки займає дорога від гуртожитку до стадіону, тим більше, що ви ганяєте як божевільні. Щоб нікуди не повертали, зрозуміло?

	— Май більше віри в людей, Ден, — відмахнувся Нікі.

	— З цим, будь ласка, до Рене. Моє завдання — простежити, щоб команда розпочала сезон із десятьма працездатними гравцями.

	— Ми взагалі не збираємося його вбивати, — знизав плечима Хеммік.

	— Кевін уже пробував, — вставив Метт.

	— Та гаразд, це він люблячи. — Нікі поманив Ніла пальцем. — Ідеш? Бо мені тут явно не раді. — І, не чекаючи на нього, зник у коридорі.

	Коли Ніл вийшов із кімнати дівчат, Хеммік уже крокував до сходів. Нілу довелося поквапитися, що б не відстати. Спускаючись сходами, Нікі пригальмував і з навмисним подивом підняв брови.

	— Виходить, ти знаєш французьку?

	— Так, — підтвердив Ніл.

	Не дочекавшись продовження, Нікі поставив таке запитання:

	— Звідки?

	— Моя мати за походженням француженка. — Від цієї брехні його мати, чистокровна британка, мабуть, перевернулася б у своїй піщаній могилі. — Тому й вирішила за мене, яку мову вчити у школі. А Кевін де її вивчив?

	— А ти не знаєш? Ти ж знав, що він зрозуміє тебе, коли до нього звертався.

	— Просто чув, як він розмовляв французькою.

	— Кевін навчився від Жана. Жан Моро – захисник «Воронів», він із Марселя. Вони з Кевіном були дуже близькі, і Жан якось непомітно навчив його мови. Слухай, може, підкажеш мені кілька симпатичних фраз для підкату? Кевіна просити марно.

	— Вибач, у школі мене вульгарностей не вчили.

	— Жаль, — зітхнув Нікі.

	Ендрю чекав їх, притулившись до машини. Кевін зайняв переднє пасажирське сидіння, Аарон на самоті розташувався ззаду. Оскільки Ендрю затуляв двері, Нілу довелося зупинитися перед ним. Нікі обійшов капот і попрямував до місця водія, залишивши Ніла на вигадану милість Ендрю.

	— Треба ж, ти нас дочекався. — Ендрю здивувався. — Брехун, який час від часу говорить правду, ось воно як. Розумно. Примушуєш губитися в здогадах. Дуже дієвий спосіб, це я точно знаю. Як бачиш, сам ним користуюся. Тож прошу. Після вас.

	Сівши на заднє сидіння, Ніл з обох боків виявився затиснутий братами Міньярд. Нікі вже завів мотор і, тільки-но Ендрю зачинив двері, зірвався з місця так, ніби хотів колесами відірвати асфальт. Ніл машинально потягнувся за ременем безпеки, проте з'ясувалося, що на ремені сидить один із близнюків.

	Ендрю статечно розвалився на сидінні.

	— Ай-яй-яй, Ніле, як не соромно. Після всього, що ми для тебе зробили, ти поліз у бійку.

	— Ти перший почав, ще місяць тому, — відрізав Ніл. — Не хочеш битися — відвали від мене.

	— Ну ні, битися я люблю. Просто трохи напружує, коли тренер, Еббі та інші пхають носа не у свою справу. Прояви чуйність, друже.

	— Це ви проявіть розуміння і не рийтеся в чужих речах.

	— Та чого ти взяв, що це ми? Може, це був Метт. Чи для гравців ексі презумпція невинності не працює?

	— Ти не заперечував своєї провини.

	— Ти все одно не повірив би.

	— Я взагалі не вірю жодному твоєму слову.

	— Зарубай собі на носі, Ніле: посадити мене на повідець тобі не вдасться. Навіть не думай. І не будь кретином — не нахваляйся решті, що таки зробиш це. Не грай із вогнем. Інакше мені захочеться тебе зламати.

	— Мене? — фиркнув Ніл. — Пупок розв'яжеться.

	Посмішка Ендрю стала ще ширшою.

	— О-о, та це, схоже, виклик! Мамочко, можна мені його зламати?

	— Твоя мати померла. Чхати їй на те, чим ти зайнятий.

	— Та їй і за життя було чхати, — спокійно відповів Ендрю. — Хоча, мабуть, вона таки образилася, що їй довелося померти. Зате як було весело! Але ти маєш рацію. — Він ляснув себе долонею по скроні, наче його раптово осяяло. — Мені нічий дозвіл не потрібен. Коротше, камікадзе, вважай, тебе офіційно запрошено. У п'ятницю їдеш із нами до Колумбії.

	Ендрю відхилився від Ніла, виставив перед собою розчепірену п'ятірню і, дивлячись крізь пальці, променисто посміхнувся.

	— Ти маєш п'ять днів на знайомство з командою. П'ять днів тренуєшся, страждаєш всією тією фігнею, на якій схиблений тренер, типу вливання в колектив, а в п'ятницю за тебе візьмемося ми. Поспілкуємось, так би мовити, у неформальних обставинах.

	— Звозимо тебе на вечерю, — дивлячись через плече, додав Нікі. — Ми раніше жили в Колумбії, тому знаємо всі пристойні місця. Що ще крутіше, там у нас є безплатний барліг для ночівлі, тому можна весь вечір пити, танцювати й відтягуватися на повну.

	— Я не п'ю і не танцюю, — сказав Ніл.

	— Не страшно, — відмахнувся Ендрю. — Кевін теж більше не танцює, а я так і взагалі ніколи цього не робив. Можеш весь вечір тягнути газованку і базікати з нами, поки решта страждатиме хрінню. Не можна ж розпочинати новий сезон, поки між нами не залагоджено це маленьке непорозуміння. Влаштуємо собі відпочинок і все виправимо.

	Виправимо? Дивний вибір слів. Для цього комусь із них доведеться прогнутися, і Ендрю, безумовно, це теж чудово усвідомлює. Вочевидь, на його думку, цим кимось стане Ніл.

	Ніл розумів, що так треба. Давно час поступитися. І все-таки, хоч би як по-дурному це не було, йому відчайдушно хотілося поставити Ендрю на місце.

	— Якщо я поїду, пообіцяй, що ви й пальцем не торкнетесь до моїх речей, — твердо промовив він.

	— Який ти жадібний, — зауважив Ендрю.

	— Ще б пак, — відрізав Ніл. — Все моє майно вміщається в одну сумку.

	Ендрю на секунду замислився, а потім розплився в шаленій усмішці.

	— Підходить. Один вечір із нами, і більше ніяких вторгнень. У п'ятницю відірвемося.

	У цьому Ніл дуже сумнівався.

	На стадіон вони приїхали трохи раніше дисциплінованих товаришів по команді й, вставши на тротуарі, стали чекати. Щойно Метт припаркував свій фургон і старшокурсники вийшли з машини, Ендрю показав пальцем на Ніла.

	— Бачите? Цілий та неушкоджений.

	— Кров'ю не спливаєш? — спитав Метт.

	— Життєво важливі органи не зачепили, — відповів Ніл.

	Рене відразу запропонувала:

	— Почекаймо Сета та Елісон усередині, бо тут якось спекотно.

	— От би вони розбилися в аварії та взагалі не приїхали, — з надією промовив Хеммік.

	— Нікі, ну хіба можна так казати? — Рене сказала це м'яко, з легкою усмішкою, проте Ніл відчув у її інтонації докір — ледь помітний, він поранив сильніше, ніж люті погляди, якими нагородили Хемміка Метт і Даніель. Очевидно, витримати цей милий розчарований погляд було просто неможливо, тому Нікі відвів очі та ніяково пересмикнув плечима.

	— Ходімо, — скомандувала Ден і рушила в роздягальню.

	Ваймака та Еббі вони знайшли в кімнаті відпочинку – обидва сиділи на телевізійній тумбі. Роздратування Ден моментально розвіялося: вона щиро їм зраділа. Компанія Ендрю відразу ж окупувала один із диванів, а Метт розташувався на іншому. Ніл вибрав крісло, сидячи в якому міг спостерігати за всіма одразу. Тепло привітавши тренера та лікаря, Рене опустилася на диван біля Метта, залишивши вільний куточок для Ден, яка тим часом продовжувала спілкуватися з Ваймаком, жваво обговорюючи літні ігри вищої ліги ексі.

	Двох останніх Лисів довелося чекати майже двадцять хвилин. Щойно відчинилися двері, атмосфера в кімнаті відчутно змінилася. Простеживши за реакцією хлопців, Ніл подумки розділив команду на чотири групи: трійця Ден, компашка Ендрю, новоприбулі й він сам.

	Сет Гордон увійшов першим і одразу приніс із собою дух похмурого невдоволення. Всім своїм виглядом він показував, що, розлучившись із «Лисами» лише місяць тому, тепер аж ніяк не був радий новій зустрічі. Сет буркнув невиразне вітання Ваймаку та Еббі, а Ніла вшанував лише коротким убивчим поглядом, після чого, киплячи злістю, плюхнувся у вільне крісло, витягнув довгі кінцівки та втупився очима у двері.

	Елісон Рейнольдс з'явилася слідом. Затримавшись у дверях, вона зміряла свого похмурого товариша по команді крижаним поглядом. Ніл бачив фотографії Елісон, коли збирав інформацію про «Лисах», проте ця дівчина безумовно заслуговувала на більш пильну увагу. Мільярдери Рейнольдси володіли мережею елітних курортів світового класу, і Елісон росла справжньою принцесою, а завдяки тому, що постійно крутилася серед «зіркових» клієнтів своїх батьків, була ще й знаменитістю. Ходили чутки, що вона втратила спадщину, коли сімейному бізнесу віддала перевагу ексі та державний університет, але так чи інакше Елісон мала вигляд супермоделі. Якщо всі інші «Лисиці» начепили джинси та в метушні переїзду не надто подбали про зовнішній вигляд, то Елісон можна було хоч зараз знімати для глянцевого журналу: платинові кучері ідеально укладені, на ногах — височенні шпильки, сукня на бездоганній фігурі сидить як влита.

	— З приїздом, — сухо сказав Ваймак.

	Наче не почувши його, Елісон кивнула Еббі:

	— Бачу, ви пережили літо.

	— З божою поміччю, — відповіла та. — Але це, мабуть, були лише квіточки.

	Елісон обвела очима кімнату. Побачивши Ендрю і його компанію, її губи презирливо скривилися. Помітивши Ніла, вона кілька секунд вивчала його поглядом, а потім заявила:

	— Сяду з тобою.

	Подолавши відстань, Елісон влаштувалася на підлокітнику його крісла. Щоб не сковзнути з вузького сідельця, їй довелося спертися на Ніла й однією рукою обійняти його за плечі. Дівчина закинула ногу на ногу, і поділ її короткої сукні ще більше уповз угору, оголивши міцні, стрункі, засмаглі стегна.

	Дивлячись Елісон в обличчя, Ніл помітив їх краєм ока. Шкіру ніби обпалило — згадалася важка рука матері. Життя втікача не залишало шансів завести дружбу або стосунки, однак у міру дорослішання Ніл все частіше задивлявся на дівчат. Гостре око матері не упускало ні довгих поглядів, якими син проводжав дівчат, ні його розсіяності. Боячись, як би дурна юнацька закоханість не змусила сина видати їхні таємниці, вона била його так, ніби хотіла тумаками вибити з хлопця всі гормони. Через рік-другий такого ставлення Ніл нарешті зрозумів натяк: зв'язуватися із дівчатами надто небезпечно. Елісон – красуня, але для нього вона під забороною.

	— Можу поступитися місцем, — запропонував він.

	— Ні, сиди. — Елісон усміхнулася, але в її посмішці ковзнула тінь самовдоволення. Можливо, причиною тому був Сет, що дивився на обох з такою ненавистю, ніби мав намір спопелити лише силою думки. — Ми ж швиденько, так? Переліт був довгим, і я страшенно втомилася.

	— Чекали тільки на вас, — зауважив Ваймак і, націливши палець на Ніла, оголосив: — Перше: дозвольте представити — Ніл Джостен, наш новий інсайд. Є що сказати? — звернувся він до Ніла і, коли той заперечливо хитнув головою, показав спочатку на Сета, потім на Елісон: — З рештою ти вже познайомився, а це Сет Гордон, наш плеймейкер, і Елісон Рейнольдс, опорний півзахисник. Запитання, коментарі, побажання у когось будуть?

	Сет тицьнув пальцем у Ніла і злісно процідив:

	— Мене, блядь, хвилює...

	Ніл здогадався, що цю витівку Ваймак чув і раніше, оскільки, пропустивши бурчання Гордона повз вуха, він продовжив як ні в чому не бувало.

	— Ні? Тоді рухаємось далі. Еббі? — Командний медик роздала всім скріплені комплекти документів. — Як завжди, нудні формальності. Вписуєте своє прізвище і завтра зранку здаєте мені. Без цих паперів на поле не випущу. Влітку перше тренування розпочинатиметься о восьмій тридцять. Відсипайтеся, поки є можливість, тому що з початком семестру ми посунемо її на шосту ранку. Зустрічаємось у спортзалі. Повторюю, у спортзалі. Якщо запізнитесь, бо помилково припретеся сюди, отримаєте капцем по морді. Вас не було лише місяць — сподіваюся, розпорядок забути не встигли.

	— Ні, тренере, — хором відповіла команда.

	— Сьогодні до кінця дня всім пройти медогляд. Ендрю, ти перший, Сет — другий. Інші в будь-якому порядку, можете хоч соломинки тягнути. І щоб ніхто не йшов, поки не відзначиться в Еббі. — Ваймак виразно глянув на Міньярдів та їхню компанію. Нікі та Ендрю зробили невинну міну, що, втім, нікого не ввело в оману.

	Еббі підійшла до дивана і стала за спиною у Кевіна. Повагавшись, Ваймак взяв зі столу стос паперів, перевернутих лицьовою стороною вниз.

	— Ну, і останнє питання на сьогодні, — сказав він, — стосується розкладу ігор.

	— Вже? — перебив Метт. — Ще тільки червень.

	— Дати поки що не затверджені, але комітет вніс деякі зміни, тому минулий сезон здасться вам дитячою забавкою. Тренерів округу повідомляли по черзі, щоб звести до мінімуму небажані наслідки. Загалом, закінчитись це може погано.

	— Що може бути гірше за лайно, з якого ми не вилазили минулого року? — пробурчав Сет.

	— Крадіжка зі зломом, телефонні погрози, розлючені журналісти, розбитий стадіон… — почав загинати пальці Метт.

	— І на першому місці — повідомлення про те, що ми прямо в гуртожитку варимо мет, — кисло додала Ден. — Поліцейські рейди це незабутньо.

	— Погрози теж були креативненькі, — вставив Нікі. — Може, цього разу когось таки приріжуть. За кого голосуємо? Особисто я – за Сета.

	— Від'їбися, підор, — зреагував Сет.

	— Мені не подобається це слово, — промовив Ендрю. — Не вживай його.

	— Я міг би сказати «від'їбися, пришелепок», але тоді було б незрозуміло, до кого з вас я звертаюся.

	— Ось і заткнися, — порадив Аарон. — Все одно несеш хрінь.

	— Годі, — обірвав їхню гризню Ваймак. — Цього року ми не маємо часу на дрібні чвари. У нашому окрузі додалася нова команда.

	Ніл подивився на Кевіна, блідого та напруженого. Вчотирьох на дивані було тісно, тому Кевін і Ендрю, що сиділи посередині, були затиснуті з обох боків. Навіть наївшись таблеток Ендрю не міг не помітити, як занервував Кевін, проте новина, мабуть, здалася йому кумедною. Він посміхнувся Дею, але усмішка сповзла з його обличчя, коли тренер заговорив.

	— І це команда університету Едгара Аллана.

	У кімнаті запанувала гробова тиша.

	— Не може бути, — різко перебила Даніель. — Тренере, це не смішно.

	Сет, судячи з усього, вважав інакше, тому що він вибухнув реготом. Аарон, Нікі та Метт, перебиваючи один одного, вимагали пояснень. Елісон здивовано скрикнула, через що в правому вусі у Нілу задзвеніло. Рене, як і Ніл, мовчки дивилася на Кевіна та Ендрю.

	Ваймак почав пояснювати логіку КРЕ, але погляд його був прикутий до Ендрю, і незабаром всім стало ясно чому. Ґвалт поступово вщух, а на обличчя Ендрю повернулася широка й сяйлива усмішка. Таблетки чинили на нього збудливу дію та агресію не пригнічували. Ніл добре знав цю посмішку і приготувався до того, що за нею буде.

	— Чув, Кевіне? — почав Ендрю. — Дехто за тобою скучив.

	— Комітет не мав права схвалювати цю заявку, — сказав Кевін настільки тихо, що Ніл ледве розібрав слова.

	— А ти ж казав, що він прийде за тобою.

	— Я не знав, що так буде.

	— Брешеш, — кинув Ендрю, і Кевін здригнувся.

	Щоб бачити обличчя Кевіна, Ендрю розвернувся вбік, спиною притиснувши Нікі. Той спробував відсунутись від свого пришелепкуватого родича і тримався за підлокітник з такою силою, що аж побіліли кісточки пальців. Ендрю або не помічав незручностей, які завдавав двоюрідному братові, або начхати на це хотів; він свердлив очима Кевіна. Того, здавалося, зараз знудить, та все ж звістка не викликала в ньому паніки. Ендрю легко розгадав причину такого самовладання.

	— Ти знав, — сказав він. — І давно? День, два? Три-чотири-п'ять?

	— Тренер сказав мені одразу, як затвердили заявку. В травні.

	— В травні. Дей дізнався у травні. В травні. Дей. Прямо «мейдей» (Прим. Ред. Мейдей (англ. mayday) - міжнародний радіотелефонний сигнал лиха, голосовий аналог SOS) виходить. Прикольно, правда? Ну і коли ти збирався повідомити мене про це?

	— Я наказав йому мовчати, — втрутився Ваймак.

	— Тобто, між тренером та мною ти вибрав тренера? — Ендрю розреготався. — Трясця! Значить, що завгодно, аби опинитися в улюбленцях? Обман, зрада — чорт, як знайомо! І це після всього, що я для тебе зробив…

	— Ендрю, вгамуйся, — приструнила його Еббі.

	— Допоможи мені, — одними губами прошепотів Кевін.

	Цокаючи язиком, Міньярд по-пташиному схилив голову набік.

	— Допомогти тобі? Допомогти тому, хто цілий місяць брехав мені в обличчя? Як?

	— Я хочу залишитись, — видавив Кевін. — Прошу, не дай йому забрати мене.

	— Та це ж ти перед ним прогинаєшся, — фиркнув Ендрю. — Забув, чи що?

	— Будь ласка.

	— Адже знаєш, як я ненавиджу це слово.

	Опустивши голову, Кевін роздивлявся власні руки, зчеплені в замок на колінах, — точніше, не відривав очей від шраму, що перетинав тильний бік долоні. Досі Ніл бачив цей шрам лише коротку мить — не хотів, щоб Дей помітив, як він вирячився. Потворний рубець тягнувся між тонкими кістками зап’ястя. У будь-якому разі, удар, який Ріко завдав Кевіну, був брудним. Випустивши театральне зітхання, Ендрю рукою затулив від Кевіна його шрам.

	— Подивися на мене, — наказав він.

	Кевін підняв на Міньярда зацькований погляд. Нехай Ендрю і був під пігулками, Ніл все одно не розумів, як він може посміхатися, бачачи перед собою ці розширені від жаху очі. Він через всю кімнату відчував відчай, що володів Кевіном, і це почуття було настільки йому знайоме, що його мало не вивертало навиворіт.

	— Все буде гаразд, — сказав Ендрю. — Я ж обіцяв, га? Чи ти мені не віриш?

	Зрештою Кевін помітно розслабився. Тінь безвиході в його очах розтанула; він ніби вбирав усю ту силу, яку пропонував йому Ендрю. Непереборна впевненість Дея в Міньярді вражала. Як один відбитий на голову шкет може захистити його від безжального клану Моріяма? За ідеєю, побачене мало вразити Ніла, проте він відчував лише гіркоту. Проковтнувши неприємну грудку, Ніл відвернувся.

	Ваймак ще з хвилину спостерігав за обома хлопцями, потім кивнув:

	— Трохи згодом комітет зробить офіційне оголошення. Вони погодилися почекати, поки збереться вся команда — так легко забезпечити вашу безпеку. Але це не означає, що можна забути про обачність. Чак — це наш ректор, Ніле, Чарльз Віттир, — повторно ввів у дію указ, згідно з яким репортери не мають права перебувати на території університету без супроводу поліції. Охорона кампуса буде посилена вдвічі. Крім того, кожен повинен про всяк випадок записати номер поліції, зрозуміло?

	Хоча мобільника у Нілу не було, він разом з іншими сказав:

	— Так, тренере.

	Знову повисла тиша, і Ніл не витримав:

	— Тренер, це все? Чи можна вже йти?

	— Питання важливе, — спинила його Ден. — Це все змінює, ти просто не розумієш...

	— Ніл дізнався про це одночасно з Кевіном, — повідомив Ваймак. — У нас уже була розмова, то він у курсі. І так, на цьому все. Еббі, вони у твоєму розпорядженні, роби з ними, що хочеш.

	Ніл підвівся і, не озираючись, пішов до виходу. Ден сказала йому в спину щось щодо медогляду, але Ебігейл її заспокоїла.

	На вулиці його наздогнала Рене.

	— На жаль, через цю новину Ендрю не зможе відвезти тебе до гуртожитку, — сказала вона. — Зараз він потрібен Кевіну, і це найважливіше. Якщо ти не проти почекати, ми з радістю тебе підкинемо. У машині у Метта повно місця.

	Ніл збирався сказати, що проти, але в нього само собою вирвалося питання:

	— Чому Кевін так довіряє Ендрю?

	— Бо знає, що на Ендрю можна покластися, — усміхнулася Рене.

	— Але ж Кевін у небезпеці! — не вгавав Ніл, ніби вона не цілком розуміла ситуацію. Хоча, може, вона й справді не розуміла. Може, їй не спадало на думку, що загрожує Кевінові, якщо Ендрю дасть маху. Адже вона не така, як інші члени команди, вона нормальна — принаймні настільки, наскільки взагалі може бути нормальним один із «Лисів». Бандитів і криваві розбірки Рене, певно, бачила тільки в кіно.

	Його злило, що вона не здатна оцінити всю серйозність того, що відбувається, але ще більше злило, що він сам усе чудово розумів.

	Рене простягла йому руку.

	— Ніле, — сказала вона лагідно, наче його й не чула, — Ніле, будь ласка, їдьмо з нами.

	— Ні. — Він зробив крок назад. — Дякую, я знаю дорогу.

	Згорнувши папери, видані Ваймаком, у трубочку, він пішов геть. Рене його не гукнула, але він потилицею відчував її погляд. Коли паркування залишилося позаду, Ніл побіг на повну силу.

	Пробіжка, однак, не позбавила його гнітючого почуття тривоги. У гуртожиток Ніл повернувся все ще в похмурому настрої. Він спробував відволіктися, розкладаючи речі по місцях, але врешті-решт став просто міряти кімнату кроками з порожньою спортивною сумкою в руках. На п'ятому колі він зрозумів, що не витримає. Упав навколішки, ривком відкрив ящик комода і квапливо запхав у нього нечисленні манатки, якими було замасковано сейф. Набрав потрібні цифри, відкрив кодовий замок і, судомно помацавши всередині, вийняв теку. Ніл перечитав її від А до Я, наново все перевіряючи та перераховуючи.

	Не слід було йому заселятися в гуртожитку. Потрібно було драпати відразу, як тільки він дізнався про зміну округу «Воронами» і з'ясував, що таке цей клан Моріяма. І вже тим паче не можна було затримуватися після того, як Ендрю порився в його сумці, нехай він поки що ніяк і не відреагував на знахідку. Можливо, Міньярду не вистачило розуму розібратися з чеками, або ж він закрив теку, як тільки побачив, що майже вся вона присвячена Кевіну та Ріко, але в жодному разі не знайти гроші він не міг. Очевидно, цей козир Ендрю кине йому в обличчя пізніше.

	Паніка веліла Нілу дати драла, проте він не рухався з місця. Інший, спокійніший внутрішній голос утримував його від втечі. Ніл пам'ятав нервовий зрив Кевіна у квартирі Ваймака минулого тижня. Жах, що охопив тоді Кевіна, вразив його в серце, адже це почуття він знав по собі. Прокидаючись уранці, Ніл знову вчився дихати. Щоранку він витрачав дві хвилини, щоб прикинути свої шанси проколотися, оцінити плюси та мінуси поточного місцеперебування та подолати власний страх.

	Чи відчував Кевін те саме? Той млявий погляд, який він сьогодні спрямував на Ендрю, Ніл часто бачив у дзеркалі. Щойно Ніл припиняв грати роль, як тільки переставав думати про те, що за ним стежать, і відкидав рятівне прикриття брехні, на його обличчі з'являвся такий самий вираз — іншого й бути не могло.

	Він забрав текув сейф і дістав з кишені пачку цигарок, куплену в магазині. Підійшов до вікна, відчинив дві клямки та підняв раму до самого верху. Москітна сітка заважала визирнути назовні; Ніл натиснув на неї так сильно, що сітка затріщала. Після запалив сигарету і став дивитися на її кінчик. Їдкий запах диму і мерехтіння вогника трохи заспокоїли нерви, але звична безмовна скорбота, що навалилася слідом, ще більше розбурхала душу.

	Вони з Кевіном багато в чому були схожі один на одного, і все-таки їх відділяла ціла прірва. Вирішальна відмінність полягала в тому, що у Кевіна був Ендрю, тоді як Ніл своїми тугою та розпачем не міг поділитися ні з ким. Чи поїде він сьогодні, завтра чи через тиждень — не має значення, але він зробить це один. І через два роки, і через п'ять чи десять він, як і раніше, буде один — якщо, звичайно, проживе так довго. Ким би й де б він не був, до самої смерті йому судилося залишатися на самоті. Він ніколи не зможе довіритися комусь настільки, щоб впустити у своє життя.

	Саме тому нині Ніл не міг втекти, хоча всередині все кричало про це. Після сьогоднішньої сцени між Кевіном та Ендрю не міг. Напевно, надто перейнявся чи позаздрив. А може, йому просто потрібний час у всьому розібратися.

	Чому Кевін Дей завжди отримує більше? Він ріс у жахливій сім'ї, але мав будинок, репутацію та шанувальників. Кевін ніжився в променях слави, а Ніл кидався по всьому світу, постійно оглядаючись у страху гонитви. Кевін втратив руку, зате знайшов свободу. Завзятість і талант йому не позичати, а тому він підніметься і продовжить шлях з того місця, де впав, навіть якщо для цього необхідно навчитися грати іншою рукою. Тренер та товариш по команді готові заступитися за нього перед самим кланом Моріяма. З чого раптом? За які заслуги?

	І взагалі — чим Кевін Дей заслужив на співчуття Ніла? Чому Ніл повинен турбуватися про нього, в той час, як його власне життя під загрозою? Зважаючи на те, як Кевін обходився з ним в останні два місяці, Нілу варто було б порадіти його біді. Зараз саме час злиняти: команда вирішить, що він злякався, дізнавшись правду про сім'ю Моріяма, а репортери будуть занадто зайняті Кевіном і Ріко і не приділятимуть увагу черговому «Лису», що безславно закінчив. По-хорошому йому навіть варто було б анонімно відправити Ріко лист подяки та втекти десь до Мексики.

	Але ні, не можна. Не зараз.

	Він струсив на підвіконня грудку попелу і розчавив його пальцем, прокресливши на білій поверхні темну смугу. Підняв очі до неба, намагаючись роздивитись у хмарах суворо нахмурене обличчя матері. «Один із нас повинен видертися, мам».

	Звісно, це буде не він. Ніл занадто дурний, щоб вижити один, раз так капітально вляпався. Але, можливо, вийде у Кевіна. Можливо, йому допоможуть власний талант, психопатична відвага Ендрю та запекла готовність Ваймака його захищати. Може, він витримає пекельний сезон і залишиться цілим. Стряхне з себе все це як страшний сон і стане вільним. Ніл немає права йти, доки не переконається, що у Кевіна все гаразд. Він повинен побачити це на власні очі, а не дізнатися з іншого кінця світу.

	 Ніл глибоко затягнувся, намагаючись вдихнути якнайбільше диму. Цигарка дотліла до фільтра. На той час, як його сусіди повернулися до кімнати, він встиг викурити ще дві. Почувши, як грюкнули вхідні двері, він загасив третю і змахнув попіл з підвіконня на килим. Потім розтер його підошвою, сунув бичок у пачку (докурить потім) і швидко розкидав речі на місця, зображуючи подобу порядку. Переконавшись, що сейф надійно замкнений, Ніл вийшов у коридор зустріти товаришів. Дивлячись на них, він відчував дивну відстороненість. Можливо, він уже вмирає, подумалося йому, і його безглузда душа покидає тлінне тіло, яке чекає на жорстокий кінець.

	Сет, що увійшов першим, одразу жбурнув валізи на підлогу: він штовхав якусь обурену промову, і вільні руки були потрібні йому для сердитої жестикуляції. Метт з терплячим виразом і третьою валізою в руці увійшов слідом. П'яткою зачинивши двері, він передав валізу Сету, який кинув його в спільну купу.

	Було незрозуміло, на кого Сет злиться більше — на Еббі, Елісон чи компанію Ендрю. Сет лаяв усіх поспіль без будь-якої логіки та зупинився лише після того, як вичерпав запас красномовства. В кінці він роздратовано сплеснув руками й напустився на Ніла:

	— Мало мені всього цього лайна, то ще на місце інсайда взяли якогось галімого лоха!

	— Кевін його схвалив, — пояснив Метт.

	— Можна подумати, що мені від цього легше! — Сет сердито подивився на Ніла, але той спокійно витримав його погляд. Непорушність новачка, однак, лише розпалила лють Сета. — Ми й так були клоунами, а тепер остаточно перетворимося на посміховисько! Коли всі про це дізнаються, ми зможемо вигравати лише завдяки тому, що супротивники покидають ключки та ржатимуть, тримаючись за животи. Ми мали взяти цей сезон! Кевін обіцяв провести нас через всю цю м'ясорубку, і я поклався на нього у виборі інсайду, але це повна лажа!

	— Може, хоч би даси Нілу шанс? — поцікавився Метт.

	— Дей просто поглузував над нами, — продовжував кипіти Сет, — це несправедливо!

	— Несправедливе твоє ставлення, — зауважив Бойд, наставивши на нього палець. — Кевін нізащо не взяв би гравця, щоб зганьбити команду. З цим ми й без Ніла чудового справлялися. Хочеш перемагати цього сезону, налаштовуйся відповідно. Нам потрібна злагоджена лінія нападу. І якщо твоя зв'язка з Кевіном не склалася, тобі доведеться навчитися працювати з Нілом.

	— З цим розумакою, який не вміє грати та всім своїм виглядом наривається на проблеми?

	— Тренер каже, він має хороший потенціал. — Метт перевів погляд на Ніла. — А Ендрю сказав, що ти спритний.

	Ніл насупився.

	— Коли це він таке сказав?

	— А як ти думаєш, чортів розумник? — Огризнувся Сет. — Щойно ти звалив, ми тобі всі кісточки перемили.

	— Ден розпитала хлопців про тебе, — втрутився Метт, перш ніж Ніл встиг зреагувати. — Нікі вважає, що ти ще не зовсім освоївся. На думку Аарона, тобі не вистачає вміння тиснути. Кевін нічого не сказав, і це на нього не схоже, тому що, зазвичай, він слів не вибирає, але, гадаю, зараз йому просто не до того. А ось Ендрю стверджує, що ти бігаєш найшвидше в команді. Тренер наче говорив, що в Аризоні ти пробігав кілометр за дві з половиною хвилини. Це правда? Щось ти закороткий для таких швидкостей.

	— Люблю бігати, — знизав плечима Ніл.

	— У дупу твій біг, — пробурчав Сет. — Вчись забивати. Я чув, що ти ще ніколи не спромігся пробити оборону Ендрю.

	— Ну так, поки що жодного разу, — підтвердив Ніл.

	— Ось коли проб'єш, тоді поговоримо, — похмуро підсумував Сет. — А до того часу тримайся від мене якомога далі та на полі не ляскай вухами.

	— Ласкаво просимо в «Лисячу нору», — сухо додав Метт, коли Гордон, підхопивши валізу, з гордовитим виглядом зник у спальні. — Слухай, давай увечері повечеряємо десь у центрі? Розслабимося трохи, доки не почався весь цей треш. І взагалі я не хочу бачити Ендрю між дозами. Сходжу я до дівчат. Сподіваюся, ви з Сетом один одного не повбиваєте?

	— Постараємося, — відповів Ніл.

	Вони справді протрималися до повернення Бойда, але завдяки тому, що посилено ігнорували один одного. Сет розбирав речі після переїзду, і Ніл тільки й радий був не потрапляти йому на очі. Коли той упорався в спальні й перейшов у вітальню, Ніл навів лад і в себе. Метт зайняв один із трьох письмових столів своїм ноутбуком і до зустрічі з рештою вбивав час за іграми.

	«Центром» називалася довга вулиця з безліччю магазинчиків, що відгалужувалась від основної території кампуса неподалік від «Лисячої вежі». Магазини тут переважно торгували предметами першої необхідності, але була серед них і парочка книжкових крамниць, і навіть кілька пабів. Тепер, коли майже всі роз'їхалися на літо додому, це місце нагадувало пустельне місто-примару. Таблички на багатьох дверях обіцяли відкриття восени, проте окремі заклади все-таки продовжували працювати в розрахунку на слухачів підготовчих курсів та спортсменів, які поступово поверталися на літню практику.

	Зрештою, компанія осіла в якомусь барі — піцерії за сумісництвом. Г-подібна кабінка більш ніж влаштовувала Ніла: зі свого місця в кутку він чудово бачив решту. Ніл чекав галасливої божевільні, схожої на ту, що панувала вдома у Ваймака ввечері його першого дня в Південній Кароліні — тим паче що новоприбулі Сет і Елісон не дуже ладнали з командою, — але виявився приємно здивований. Наперекір всім розбіжностям, за роки навчання старшокурсники таки притерлися один до одного і майже весь вечір підтримували спільну розмову. Навіть Сет та Елісон вставляли репліки, хоча Ніл списав їхню приязність на випите пиво.

	Сам він вважав за краще мовчати, та його особливо і не чіпали. З компанією Даніель він встиг поспілкуватися після сутички з Кевіном, а Сету та Елісон було на нього начхати. За весь вечір до нього лише кілька разів звернулися Ден та Метт.

	Однак у розпал вечері ця парочка змилася. Ніл помітив, як вони вислизнули, але за винятком Елісон, яка багатозначно тицьнула ліктем Рене, ніхто на це не відреагував. Крім того, всі старанно уникали згадувати новину про «Воронів», хоч, безумовно, тільки про неї й думали. Інших відвідувачів у баріпрактично не було, а тому в тиші зали голосу «Лисів» звучали особливо голосно.

	Нарешті Ден і Метт повернулися, обидва злегка пом'яті. Дорогою до столу Даніель взяла у бармена рахунок. Сет підняв кухоль із залишками пива і цокнувся з Меттом, хоча дивився при цьому на Елісон.

	Назад у гуртожиток Ден та Метт йшли, тримаючись за руки. Рене, Сет та Елісон крокували слідом. Ніл, задоволений тим, що до нього не чіпляються, замикав ходу.

	У коридорі третьому поверсі їх чекав Нікі.

	— Рене, ти не могла б набрати Ендрю? — попросив він.

	— Він не знає, де його телефон? — Поцікавилася Рене, витягаючи з сумочки мобільний.

	— Я не знаю, де його телефон. І де він сам. Ендрю не відповідає на дзвінки.

	— Чорт, Нікі, — вилаявся Метт. — Тренер же велів тобі не зводити з нього очей.

	— Я пам'ятаю, — огризнувся Хеммік. — Сам би спробував.

	— Де Кевін? — суворо запитала Ден.

	— Після зборів лежить зубами до стіни, — відповів Нікі. — Аарон за ним приглядає.

	Рене підняла долоню, закликаючи інших до тиші. Усі миттєво замовкли. Тримаючи телефон біля вуха, вона деякий час зосереджено прислухалася до гудків. Потім усміхнулася, і Ніл здогадався, що на іншому кінці зняли слухавку, хоча якомога так тепло посміхатися, розмовляючи з Ендрю, Ніл убий бог не розумів.

	— Розбудила? — замість вітання промовила Рене. — Я думала, ми ввечері побалакаємо, але Нікі сказав, ти десь гуляєш. А ось як… Гаразд, тоді завтра. Може, за ланчем? Добре. Доброї ночі. — Вона натиснула кнопку відбою і прибрала телефон у сумочку. — Ендрю у тренера. Напевно, Ваймак хотів переконатись, що він прийняв пігулки. – Рене підбадьорливо стиснула плече Ніки. — Він в порядку. І Кевін також. Відпочивай. Сьогодні нам залишається тільки замкнути двері та молитися.

	— Дякую, — подякував їй Нікі.

	Незабаром усі розійшлися по кімнатах і почали готуватися до сну. Піднявшись по дерев'яних драбинках на свій другий ярус, Ніл з насолодою витягнувся на матраці. Проте проста радість від можливості спати на справжньому ліжку тривала недовго. Коли сусіди по кімнаті погасили світло і затихли, Ніл залишився наодинці з темрявою та власними думками. Він ще довго лежав з розплющеними очима і думав про Кевіна, а коли заснув, то побачив батька, який чекав його в «Лисячій норі».





РОЗДІЛ 7




	До третього тренувального дня Ніл остаточно перестав розуміти, як «Лиси» взагалі пройшли відбіркові минулого сезону. Його здогад про внутрішній поділ команди на групи виявився здебільшого вірним, проте межі цих груп раз у раз зміщувалися. Будь-який конфлікт Елісон та Сета закінчувався однаково: перша переходила на бік дівчат, другий прибивався до Метта. Золотої середини ні Сет, ні Елісон не визнавали — вони або поливали один одного добірною лайкою, або у всіх на очах взасос цілувалися в роздягальні. Причин цих постійних і стрімких перепадів Ніл не знав і знати не хотів.

	Весь перший тиждень у команді не припинялися міжусобиці — йшло відновлення ієрархії. У ролі капітана Даніель виявляла ту ж твердість, яку Ніл помітив у ній першого дня. Вона без вагань давала «Лисам» прочуханки, і в будь-якій суперечці кінцеве рішення залишалося за нею. Ден слухався навіть Ендрю, хоча Ніл підозрював, що Міньярда просто забавляє її безстрашність.

	У плані досвіду Кевін Дей був на голову вище за інших і також зберігав якийсь авторитет, завойований за час роботи помічником тренера, проте його гордість часто відбивала бажання з ним спілкуватися, а різка манера заважала прислухатися навіть до тямущих порад, викликаючи лише бажання грубіянити у відповідь. Майже всі чвари цього тижня спалахували з його провини, і здебільшого це були розбірки між ним та Сетом. Взаємна ненависть Кевіна і Сета по силі поступалася лише огиді, яку живили один до одного Сет та Нікі. Одна кинута фраза — і між ними зав'язувалася бійка. Протиборство досягло піку ближче до вечора середи, коли Ендрю пішов з тренування раніше на планову щотижневу зустріч із психотерапевтом. Ледве за ним зачинилися двері, як Сет налетів на Кевіна з кулаками.

	У тих випадках, коли слів Даніель виявлялося недостатньо, забіяк доводилося рознімати грубою силою, і це завдання лягало на плечі Метта. Крім того, травма Кевіна і байдужість Ендрю автоматично робили Метью Бойда найкращим гравцем «Лисів». Ніл вважав, що саме Метта варто було призначити капітаном, адже якщо хтось і прагнув згуртувати команду, то саме він. Хоч би яка чорна кішка пробігла між ним та Ендрю минулого року, з Нікі та Аароном вони чудово розуміли один одного, а це забезпечувало «Лисам» надійну лінію захисту.

	Розібратися у відносинах Метта та Кевіна було складніше. Майстерність та відповідальний підхід до справи імпонували Кевіну і змушували прислухатися до думки Метта, проте часто повне порозуміння між ними змінювалося відкритою ворожнечею. У цьому вони нагадували Нілу Сета та Елісон, виключаючи, хіба що, секс.

	Наступним яскравим персонажем була Рене Вокер, що незмінно перебувала в центрі подій. Вона роздавала дружні поради, хвалила і підбадьорювала товаришів по команді, а іноді виступала в ролі примирительки, хоча в чужих конфліктах не брала участі та нічию сторону не займала. Рене зуміла завоювати навіть Ендрю: Ніл кілька разів бачив, як вони про щось розмовляють осторонь. Було ясно, що оточуючі цю дивну дружбу не схвалюють, але обидва голкіпери не звертали на косі погляди жодної уваги. Робити якісь висновки щодо них Ніл утруднявся, а чіткого уявлення про Рене зовсім не склав, тому просто намагався щосили її уникати.

	Інші «Лиси» так чи інакше крутилися навколо них, постійно змінюючи комбінацію, причому Сет Гордон робив це частіше за інших. Серед «Лисів» він був єдиним п'ятикурсником, оскільки всі інші учасники початкового складу або залишили команду за своєю волею, або вилетіли з універу. На полі Сет тримався надто відокремлено. Його настрій змінювався так швидко, що Ніл вирішив — без речовин тут не обходиться. Незрозуміло тільки, чому Ваймак та Еббі досі не поклали цьому край.

	Елісон Рейнольдс мала в команді вагу завдяки досвіду та жорсткій манері гри. Водночас вона на дух не виносила близнюків і, відповідно, не любила працювати з ними у зв'язці.

	Аарон грав краще за Нікі, але до ексі ставився з холодною відстороненістю. Нікі, навпаки, віддавався грі повністю, проте був схильний до позерства і найбільше любив скандалити з Сетом та Елісон. Ендрю ж залишався темною конячкою. Талант воротаря і вплив на Кевіна робили його цінним членом команди, хоча на полі йому було ліньки й пальцем поворухнути.

	Нілу місця у цій ієрархії поки що не відводилося. Партнери по команді його практично не помічали, не удостоюювали навіть сумнівної честі вважатися аутсайдером. Будучи недосвідченим новачком, він не дивувався такому відношенню, щоправда, від цього було не легше. Ден намагалася підключати його до спільної роботи та, опинившись поблизу на полі, не забувала спитати, як у нього справи, але їй як капітанові вистачало й інших турбот. Елісон не сприймала Ніла серйозно, Метт навряд чи міг чимось допомогти, тому що стояв надто далеко, а звертатися до Рене Нілу не хотілося. Близнюки та Хеммік тримали дистанцію. Таким чином, залишалися лише Кевін та Сет.

	Обом хоч-не-хоч доводилося взаємодіяти з ним, оскільки всі троє знаходилися на одній лінії, хоча Ніл вважав за краще б, якби вони навіть не дивилися в його бік. Хоч би що він робив, все було не так. Хоч би як намагався, у відповідь чув лише грубу критику і наказ не плутатися під ногами. Їхнє ставлення змушувало Ніла скреготіти зубами від злості, проте він твердо вирішив більше не зриватися на очах у всієї команди. На щастя, нападники постійно котили діжку не тільки на нього, а й один на одного, і Ніл із задоволенням спостерігав, як Кевін і Сет дубасять один одного кулаками та ключками.

	Ваймак рідко втручався у внутрішні розбірки. Дочекавшись, поки всі досхочу нагризуться, він карав «Лисів» додатковими кардіотренуваннями та виснажливими вправами. Здавалося, тренер вирішив, що вони втримаються на плаву, тільки якщо люто змагатимуться між собою в такій собі особистій першості. Спочатку Нілу це здавалося справжнім маренням, але до кінця тижня стало помітно, що тактика працює і «Лиси» поступово усвідомлюють межі дозволеного і місце кожного в команді.

	До п'ятниці Ніл пристрасно мріяв про вихідні. Переживання через Кевіна і Ріко, злість і прикрість на поведінку товаришів по команді, нескінченні окрики та поблажливу зневагу з боку Дея і Гордона — все це виснажило його до краю. Він відчував, що більше не витримає, але подітися було нікуди. Весь день він тренувався з Лисами на полі, потім повертався до гуртожитку і бачив ті самі обличчя. Він задихався від їхньої присутності та хотів тільки одного: втекти кудись на вихідних. Якщо він не ковтне свіжого повітря, то просто вибухне.

	У метушні Ніл зовсім забув про розмову з Ендрю. Вийшовши з душу після тренування, він розраховував, що всі вже пішли. На стадіон Ніл їздив машиною Метта разом з Елісон, Сетом і Рене, але назад повертався завжди на самоті. Всі швидко зрозуміли, що він любить іти останнім, і з розпитуваннями не чіплялися. Чекати на нього перестали вже на третій день. Можливо, всі «Лиси» відчували межу, яку не слід переходити, а тому не ставили запитань, відповіді на які все одно не отримають. Так чи інакше, за це Ніл був вдячний.

	Однак у п'ятницю все сталося по-іншому. Залишивши душ, він побачив Нікі, який чекав його на лаві з чорним подарунковим пакетом у руках.

	— Вітаю, ти пережив перший тиждень. Що скажеш, весело було?

	— Так все літо буде? — запитанням на запитання відповів Ніл.

	— Взагалі так. Принаймні нудьгувати не доводиться, згоден?

	Ніл кинув брудну форму в кошик для білизни, перевірив, чи надійно замкнена шафка, обернувся і налетів на Нікі, що раптом виріс у нього за спиною. Ніл спробував відсунути його рукою і пройти, але Нікі, що чекав цього, тут же всунув йому пакет.

	— Це тобі. Ендрю сказав, що в тебе немає нормального прикиду на сьогоднішній вечір. Він назвав твій розмір, і я щось підібрав. Ось побачиш, шмот суперський.

	Від подиву у Нілу відвалилася щелепа.

	— Що?

	— Ти ж не забув про нашу вечірку, га? Тримай. — Нікі повісив мотузкові ручки від пакету йому на пальці.

	Ніл дивився на пакет, намагаючись згадати, коли востаннє отримував подарунок. Не згадав. Те, що цей, перший, — від Ендрю Міньярда, бентежило і викликало тривогу.

	Нікі сприйняв його вагання за підозрілість і розсміявся.

	— Не сци, ніякої каверзи. Це радше заради нас, ніж заради тебе. Не можна ж, щоби в одній компанії з нами бачили якогось зачуханого бомжа. Без образ, добре? — Хеммік зробив паузу і тільки потім зрозумів, що щось не так. — Ніле?

	— Дякую, — видавив Ніл. Він сам почув, як невпевнено це прозвучало.

	Нікі зміряв його уважним поглядом. Ніл витримав цей погляд, намагаючись не видати емоцій. Зрештою Нікі потріпав його по волоссю і сказав:

	— Ми зайдемо за тобою о дев'ятій. До цього раджу подрімати, бо туситимемо всю ніч. Є у нас потрібні контакти, щоб забезпечити веселощі до ранку. — Нікі посміхнувся і знову розтріпав його волосся. — До речі, про контакти. Не одягай їх сьогодні. Я маю на увазі контактні лінзи.

	У животі у Нілу тьохнуло.

	— Закрий рота, — прошипів він.

	Нікі з перебільшеною обережністю озирнувся на всі боки, наче перевіряв, чи не підслуховує хто.

	— Можна подумати, що це великий секрет. Якщо придивитися, відразу видно, що ти носиш лінзи. Я, наприклад, у перший день помітив. Просто я не знав, що вони кольорові, аж поки Ендрю не сказав. Тільки чому ти вибрав коричневі? Це ж нудно!

	— Мені подобається.

	— А Ендрю не подобається. Зніми їх.

	— Ні.

	— Будь другом, зніми. Тебе, крім нас, ніхто не побачить, а ми й так знаємо, що це обман. Прошу, не одягай.

	— А то що?

	Мовчання Нікі прозвучало очевидніше за будь-які слова. Ніл хотів було відмахнутися від застереження, але передумав. Проти Ендрю він, звичайно, вистоїть, але той буде не один. Ніл вирушає чортзна-куди разом зі всією їхньою компашкою, і Нікі щиро намагається допомогти йому правильно вибудувати стосунки. Втім, не варто помилятися щодо Хемміка. Ясно ж, чий бік він займе, якщо справа прийме поганий оборот.

	— Значить, о дев'ятій, — повторив Нікі та, не дочекавшись відповіді, пішов.

	Давши йому кілька хвилин фори, Ніл переконався, що брати поїхали та побіг через весь кампус до бібліотеки. Кілька годин він провів за комп'ютером, вивчаючи новини в інтернеті. На зворотному шляху він зайшов в один із трьох університетських мінімаркетів і захопив скромну вечерю.

	У кімнаті нікого не було. Ніл пригадав, що Метт начебто збирався в кіно з Даніель. Де носить Сета, Ніл не знав і тільки потішився, що може спокійно підготуватися до виходу. Про всяк випадок він перевірив замок на вхідних дверях. Спальня, на жаль, не замикалася, а ось у ванній клямка була. Взявши одяг, він і закрився.

	Покінчивши з перевдяганням, Ніл довго розглядав себе у дзеркалі. Відчуття було дивне. Як би часто вони з мамою не змінювали зовнішність і мови, ціль у них завжди залишалася одна: виглядати скромно і непомітно, щоб не виділятися на тлі інших людей. Ніл носив запрані футболки, линялі джинси та побиті кросівки, як правило, неяскравих відтінків, щоб ще більше зливатися з натовпом.

	Це ж вбрання являло собою повну протилежність звичному Нілу одягу. Почати з того що прикид виявився чорним від першого до останнього предмета. Легкі штани-карго вдало поєднувалися з масивними черевиками. Обтислий лонгслів був оброблений декоративними дірками, крізь які виднілася антрацитового кольору підкладка. Про всяк випадок Ніл кілька разів обмацав тканину, перевіряючи, чи немає де справжніх дірок і чи не проглядає крізь них голе тіло. Він ніяк не міг позбутися відчуття, що тонка матерія не приховує його шрамів.

	Залишалося зробити лише одне. Ніл вийняв з очей лінзи. Від хвилювання його трохи замутило. Він заморгав, звикаючи до відчуття, і змив коричневі лінзи в унітаз. Коли він глянув на себе у дзеркало, у нього перехопило подих. Ніл більш як рік не бачив натурального кольору своїх очей, бо одягав лінзи одразу, як тільки прокидався. Очі в нього були холодного блакитного кольору, і темне волосся й одяг підкреслювали їх льодяну блакить ще яскравіше. Ніл не міг довго дивитись у ці очі — очі батька.

	Захопивши одяг, він вийшов з ванної, звернув у спальню і бічним зором помітив кузенів і Кевіна, що розташувалися у вітальні. Мабуть, Ендрю знову випотрошив дверний замок. Ніл прикинув, на що перетворять фізіономію Міньярда важкі підбори його нових черевиків, і залишився задоволений.

	У спальні Ніл засунув речі в нижній ящик комода — нехай буде замість кошика для брудної білизни, — обернувся й побачив у дверях Ендрю. Той спостерігав за ним, притулившись до одвірка і схрестивши на грудях руки. Ніл скористався шансом розглянути непроханого гостя і був уражений його непроникним обличчям. Сьогодні ввечері пігулок він не пив. Не розуміє, чим загрожує порушення судових розпоряджень, чи просто на все наплював?

	Ендрю загороджував прохід, тому Ніл наблизився до нього впритул, чекаючи, що він відійде убік. Ендрю справді ворухнувся, але не рушив з місця, а лише простягнув до Ніла руку. Коли долоня Ендрю лягла йому на потилицю, Ніл напружився, але виявилося, що Ендрю просто хотів притягнути його голову. Щоб не косити очі, Ніл зосередив погляд на вилиці Ендрю і дозволив вивчити його очі.

	— Ще один несподіваний вияв чесності, — прокоментував Міньярд. — З чого раптом?

	— Нікі ввічливо попросив. Ти теж можеш спробувати, раптом вийде.

	— Ми вже обговорювали це. Я нікого ні про що не прошу. — Ендрю ще раз окинув Ніла повільним поглядом і прибрав руку. — Пора йти.

	Коли обидва вийшли у вітальню, Нікі було оживився, але побачивши Ніла його радість раптом змінилася подивом.

	— Нічого собі… Ніле, та ти красень! Так можна говорити чи це проти правил? Просто… чорт. Аарон, не дай мені сьогодні напитися.

	Ендрю зупинився біля Нікі, витяг з кишені пачку цигарок, прикурив — анітрохи не збентежений тим, що кімнати в гуртожитках обладнані датчиками диму, — і засунув запальничку йому під ніс.

	— Не змушуй мене трощити тобі голову, — попередив він.

	Хеммік підняв руки у захисному жесті.

	— Все-все, я зрозумів.

	— Точно?

	— Клянуся, — тихо сказав Нікі.

	Ендрю сховав запальничку і в супроводі Кевіна та Аарона пішов. Насамкінець кинувши на Ніла схвальний погляд, Хеммік теж вийшов у коридор. Після того, як Ніл зачинив двері, вони мовчки спустилися до машини.

	Ніл опинився на тому ж місці, що й минулого разу, затиснутим на задньому сидінні між Аароном і Ендрю. Він приготувався до конфлікту, але близнюки привалилися кожен до свого віконця і задрімали, щойно автомобіль виїхав з кампуса. Заснути з такими сусідами Ніл не міг, тому провів цілу годину, прикидаючи, що цього вечора може піти не так. Список вийшов дивовижний.

	Коли у світлі фар замиготіли дорожні покажчики Колумбії, Нікі озирнувся на Ніла.

	— Будь ласка, розбуди Ендрю, га? Тільки руками краще не чіпай.

	— Що? — сонно спитав Аарон, розбуджений голосом Нікі.

	— Я забув, де треба повернути, щоби зрізати. Ти не пам'ятаєш?

	Замість відповіді Аарон перехилився через Ніла і потряс брата за плече. Ендрю зреагував миттєво та жорстко. Аарон встиг відсунутись, а ось Нілу подітися було нікуди. Лікоть Ендрю врізався йому під дих з такою силою, що Ніл зігнувся навпіл. Аарон незворушно заклацав пальцями у Ніла над головою, привертаючи увагу Ендрю.

	— Де повертаємо? — спитав він.

	Спершись рукою на спину Ніла, Ендрю втиснувся між передніми сидіннями. Якийсь час він вдивлявся в дорогу, потім сказав:

	— Не тут, далі. Перед поворотом буде вказівник «Вафлі та випічка».

	— Це ж Південна Кароліна, — посміхнувся Нікі, — тут на кожному розі вафлі та випічка. Ніле, ти як там, живий?

	— Так, — хрипко відгукнувся Ніл. — Здається.

	Ендрю знову відкинувся на сидіння і, нарешті, прибрав руку зі спини Ніла. Той випрямився, але продовжив притискати долоню до грудей. Здавалося, гострий лікоть Ендрю наскрізь пробив йому легені. Ніл глянув на Аарона, який у відповідь на мовчазний закид лише знизав плечима, потім — на його брата. Ендрю, який роздивлявся свої руки, навіть не повернув голови. Він тримав їх перед собою, розчепіривши пальці, і тільки коли салон на мить осяяли фари зустрічного автомобіля, Ніл зрозумів, на що саме дивиться Ендрю. У блискучих відблисках фар Ніл помітив його тремтячі пальці.

	— Нікі, — покликав Ендрю.

	Нікі обернувся. Побачити тремтіння у темряві він не міг, проте напрям погляду зрозумів і рвонув через кілька смуг до з'їзду з головного шосе.

	— Незабаром будемо на місці, — пообіцяв він.

	— Гальмуй, — наказав Ендрю.

	— Ми на естакаді.

	— Негайно.

	Сперечатися Ніки не наважився. Притулившись до майже відсутнього узбіччя, він загальмував так різко, що Ніл злякався, як би автомобіль не перевернувся. Обурено сигналячи, поруч промайнула машина. Ендрю відчинив двері, висунувся з салону і почав безрезультатно здригатися у блювотних позивах. Сидячи поруч, Ніл відчував, як Ендрю трясеться всім тілом. Судячи зі звуків, він намагався виблювати власний стравохід.

	— Де твої крекери? — спитав Нікі, коли Ендрю перестав корчитися і тепер важко дихав.

	— Він їх уже з'їв, — сказав Кевін.

	— Що всі? — жахнувся Нікі. — Господи, Ендрю.

	— Замовкни, — прохрипів Ендрю і кілька разів сплюнув. З третьої спроби намацавши підголівник попереду сидіння, він із зусиллям заповз назад. — Просто довези нас до місця.

	Нікі втиснув педаль газу в підлогу, проте ще на в'їзді до міста в'язкі вечірні пробки сповільнили їхній рух. Першу зупинку вони зробили у ресторанчику під назвою «У красуні». Хоча в пізню для вечера годину, стоянка була забита, Нікі висадив решту біля входу, а сам почав кружляти, виглядаючи вільну місцину. У черзі перед дверима стояло ще три-чотири компанії. Ендрю зробив вилазку до стійки із закусками і стягнув з вази з краю кілька пакетиків з крекерами, після чого почав методично їх поїдати, свердлячи Кевіна, що спостерігав за ним, похмурим поглядом.

	Незабаром після того, як до Лисів приєднався Нікі, їх посадили в кабінку у дальній частині зали. При цьому Ендрю, що вже встиг розправитися з крекерами, примудрився запхати порожні пакетики в кишеню фартуха адміністратора, що їх супроводжував. Хлопець і бровою не повів, а лише роздав гостям меню і вийшов. Незабаром прийшла офіціантка, і Хеммік повернув їй меню, заглядати в які ніхто не став.

	— Ми приїхали поїсти особливого морозива, — сказав він.

	— Я вас зрозуміла, — відповіла офіціантка, — зараз усе буде.

	Щойно вона пішла, з лиця Нікі зникла посмішка, і він з тривогою глянув на Ендрю. Той сидів, підперши підборіддя рукою. Іншу руку він поклав на стільницю, і тремтіння в його пальцях тепер було ще помітніше.

	По всьому тілу Міньярда пробігла судома; він шумно втягнув повітря крізь стиснуті зуби. Кевін витяг з кишені пляшечку з пігулками і поставив перед ним на стіл.

	— Прийми ліки.

	Побачивши пляшечку Міньярд завмер.

	— Пішов ти, — кинув він.

	— Та в тебе ломка, — з запізненням дійшло Ніла.

	Наче не чуючи його, Ендрю знову перевів погляд на Кевіна.

	— Забери на хер, поки я їх тобі самому не заштовхав у горлянку.

	Кевін насупився, але пляшечку сховав.

	Незабаром принесли морозиво. Офіціантка розставила на столі вазочки, а посередині поклала стосик серветок. Як тільки вона пішла, Ендрю нетерпляче розкидав серветки. Під ними опинилися целофанові пакетики із жовтуватим порошком.

	— Люди ж довкола, — нагадав Аарон.

	Проігнорувавши репліку брата, Ендрю розкрив два пакетики і висипав їх вміст у рот.

	Нікі штовхнув Ніла ліктем.

	— Спробуй морозиво. Тобі сподобається.

	Ніл слухняно тицьнув ложкою у вазочку, проте ні Хеммік, ні десерт не відвернули його уваги від Ендрю, який згріб пакетики, що залишилися, і засунув у кишеню. Але, мабуть смикнувся він надто різко, бо обличчя його раптом позеленіло. Ендрю затиснув долонею рота і голосно проковтнув.

	Приблизно за хвилину його відпустило настільки, що він зміг взятися за їжу. Хоч би який був той порошок, він притупив тяжкість ломки: покінчивши з морозивом, Ендрю знову виглядав спокійним і розслабленим. Коли принесли рахунок, він відправив його братові, і Аарон прикріпив до чека кілька двадцяток. Ідучи, Ніл озирнувся і побачив спочатку людей, що набирали біля стійки безкоштовні крекери, а потім офіціантку, яка ховала в кишеню залишені їй чайові.

	Коротка поїздка — і ось вони на місці. «Райські сутінки» являли собою двоповерховий нічний клуб за кілька кварталів від шосе. Біля входу вишикувалася черга. Публіка в ній була одягнена так, що вбрання Ніла на цьому тлі виглядало дуже навіть скромно. Більшість чоловіків — у шкірі, половина жінок — в корсетах, і багато представників обох статей обвішані металом — ланцюгами і клепками.

	Братів не збентежила ні черга, ні зовнішній вигляд людей, що стояли в ній. Нікі зупинився біля тротуару та висадив пасажирів. Двоє вибивайлів у дверях явно їм зраділи; Аарон привітав охоронців складною комбінацією ударів кулаком об кулак, яку Ніл навіть не спробував запам'ятати. Діставши із задньої кишені помаранчеву картку, вибивайло вручив її Аарону, а той передав Нікі. Хеммік прикріпив картку до дзеркала заднього виду та поїхав паркуватися.

	Ендрю на ходу відсалютував вибивайлам і, минаючи чергу, пройшов у клуб. Кевін пішов за ним. Аарон, що йшов третім, жестом пропустив Ніла вперед.

	Пройшовши крізь другі двері, вони опинилися в справжній божевільні. Усі четверо стояли на підвищенні, що оточувала зал, щільно заставленого столиками. Одні зі сходів вели вниз, на переповнений танцпол; а інші, розташовані трохи віддалік, — на другий поверх, більше схожий на гальорку. Платформа діджея розташовувалася осторонь танцполу, ніби між поверхами. Уздовж стін стояли динаміки заввишки більше людського зросту, і гуркіт басів відгукувався у кістках Ніла вібрацією.

	Аби не відстати, він припинив озиратися на всі боки і поспішив за Кевіном. Вільний столик не одразу, але знайшовся. Брудні келихи з нього ще не прибрали, проте стільці були вже порожні, тому «Лиси» вирішили залишитися. Ендрю позбувся посуду, Аарон притяг ще два стільці. Щойно вони розташувалися, Ендрю схопив Ніла за комір і потяг за собою до барної стійки.

	Відвідувачів обслуговували три бармени, але Міньярд, мабуть, чекав на когось конкретного. Нарешті потрібна людина звільнилася і підійшла до них, обдарувавши Ендрю приязною усмішкою.

	— О, Ендрю, вже повернувся? І хто твоя нова жертва?

	— Ніхто, — відповів Ендрю. — Нам як завжди.

	Бармен кивнув головою і глянув на Ніла.

	— А що ти будеш?

	— Я не п'ю, — сказав Ніл.

	— Значить, газованку, — поставив крапку бармен і пішов готувати замовлення.

	Коли він подав напої, Ендрю прийняв у нього піднос з такою спритністю, наче в минулому підробляв у цьому закладі. Бармен поставив на піднос останній келих — газовану воду для Ніла, — і Ендрю рушив назад до столика, вільною рукою розштовхуючи нетверезу публіку. Нікі, що чекав їх, відійшов убік, щоб Ендрю міг поставити піднос.

	— Будьмо! — проголосив Нікі, і всі дружно цокнулися.

	Ніл прикінчив свою газованку швидше, ніж планував. Інші пили з якоюсь космічною швидкістю, і Нікі постійно закликав його триматися в тому ж темпі. Від солодкого напою у Ніла пересохло в роті, а кофеїн збадьорив сильніше, ніж зазвичай. Увійшовши в команду мілпортських «Дінго», він практично відмовився від газованих напоїв і за минулий рік встиг від них відвикнути. Вдруге прямуючи з Ендрю до стійки, він хотів був перейти на воду, але бармен, не спитавши, знову налив йому газованку.

	Разом із новою порцією спиртного на столі з'явилися й пакетики із жовтуватим порошком. Ендрю дражливо помахав одним перед Нілом, а коли той відповів здивованим поглядом, посміхнувся і роздав пакетики іншим. Не відмовився навіть Нікі, і Ніла це чомусь розчарувало.

	— «Крекерний пил», — пояснив Нікі, надриваючи пакування. — Чув? На смак як сіль із цукром, і прихід від неї нічогенький. Точно не хочеш?

	— Наркота — відстій.

	— Ой-ой, — холодно посміхнувся Ендрю. — Обережніше з оцінками.

	— Я вважаю таку поведінку ідіотською і вибачатися за це не маю наміру.

	— Закипаєш праведним гнівом? — фиркнув Ендрю. — Намагаєшся мене зачепити, бо на тебе тисне важкий тягар твоєї святості?

	— Праведність — для тих, хто нічого не розуміє в житті.

	— Легше, хлопці, легше, — спробував утихомирити їх Нікі, розставляючи шоти з алкоголем. Цього разу бармен подав газований напій теж у чарці, і Нікі поставив її перед Нілом. — «Пил» — не важка хімія, просто допомагає провести вечір приємніше. Думаєш, Кевін став би ризикувати майбутнім заради туси у клубі?

	— Яким майбутнім? — похмуро запитав Ніл.

	Кевін метнув на нього злий погляд, але Нікі не дав йому розкрити рота.

	— Випий з нами, якщо не хочеш вмазати, — сказав він Нілу, тримаючи в одній руці пакет, а в другій — шот. — Ну, на рахунок «три»!

	Розуміючи, що сперечатися марно, оскільки здоровий глузд вся компанія залишила за дверима, Ніл мовчки підняв свою чарку, проте, ледве ковтнувши, зрозумів, що припустився серйозного промаху. Всі газовані напої були солодкими, але ця порція — просто нестерпно нудотною. Крім того, вона залишала дивний післясмак. Ніл скочив з-за столу, проте Ендрю схопив його за волосся і різко посадив назад. Від болючого ривка голова Ніла відкинулася під небезпечним кутом; наступної секунди Ендрю розпластав його долоні на столі. Ніл спробував віддерти його пальці вільною рукою, але в зап'ястя йому вчепився Хеммік.

	— Тільки зараз помітив, правда? — хмикнув Ендрю. — Ну й ідіот.

	— Т-ти... — прохрипів Ніл.

	— Вирішив, що замовляти напій собі безпечно? Роланд знає, що робити, коли я приводжу сюди чужинців.

	Нілу вдалося звільнити руку з хватки Ендрю, але той знову смикнув його за волосся. Шию обпалило хвилею жару. Він зашипів від болю і завмер. Ендрю ковзнув зі свого стільця і навалився на Ніла вагою, вивчаючи його зіниці.

	— Майже готовий, — сказав він. — Ще хвилина і його вштирить. А поки чому б нам трохи не розважитися? Вечір лише починається.

	Ніл не бачив, як Аарон вставав з-за столика, але коли Ендрю відпустив його, Аарон уже стояв ззаду. Ніл рвонув до Ендрю, сповнений рішучості його прикінчити, і тут Аарон перекинув один із стільців, різко смикнувши за спинку. Ніл впав на підлогу, перед очима закрутилася шалена карусель. Коли Аарон почав його підіймати, він замахнувся, але промазав. Він відчував, як наркотик проникає у кожну клітинку організму; серце стукало голосніше басів, стрясаючи все тіло в шаленій пульсації.

	Удвох Нікі та Аарон підняли Ніла і відтягли від столика. Ніл весь час спотикався, не відчуваючи під ногами твердої поверхні і не полишаючи спроб звільнитися, але зробити це зміг тільки біля сходів, що вели вниз, на танцпол. Аарон без попередження відпустив його, і Ніл неодмінно покотився б сходами, якби не Хеммік. Той підхопив його впоперек живота і поволік у гущу натовпу, що звивався.

	Тіла і вогні злилися в нудотній круговерті. Відчайдушно вириваючись із хватки Нікі, Ніл залишив на руці криваві подряпини. Нікі не відпускав Ніла, доки вони не опинилися у самому центрі танцполу. Там він притягнув його до себе і, міцно взявши за підборіддя, змусив подивитися на обличчя.

	Поцілунок Нікі виявився несподівано гарячим. До рота Ніла увірвалися його язик, що обпалював смаком горілки і нудотною солодкавістю крекерного пилу. Вона обпекла йому рота, і він неохоче проковтнув.

	— Такі ось правила гри, — сказав Нікі йому в губи. — Припини чинити опір, якщо хочеш вижити.

	— Відвали нахуй! — прогарчав Ніл.

	— Щасти, Ніле.

	Хеммік відпустив його і розчинився в юрбі. Втративши опору, Ніл упав. Ніг він, як і раніше, не відчував. З великими труднощами він піднявся рачки, а потім якісь люди допомогли йому встати. Користуючись моментом, він побрів геть, але куди йшов — не тямив. Танцююча маса закривала огляд, спалахи світла збивали з пантелику.

	Раптом чиясь рука сильно штовхнула його в спину, через що Ніл вилетів з натовпу і врізався в стіну, пофарбовану темною фарбою. На відстані витягнутої руки, притулившись плечем до стіни, стояв Ендрю Міньярд. Нілу хотілося вчепитися йому в горлянку, але всіх його сил вистачало лише те, щоб зберігати вертикальне становище. Довелося задовольнятися повним ненависті поглядом.

	— Яка невдячність, — зітхнув Ендрю. — Бухло було не з дешевих.

	— Ненавиджу тебе!

	— Вставай у чергу. Навряд чи від цього я гірше спатиму.

	— Коли ти заснеш, я тебе уб'ю.

	— Невже? Сам упораєшся чи наймаєш кого? На пристойного кілера грошей у тебе точно вистачить. Виникає питання, звідки у нікчемності на кшталт тебе такі бабки.

	— На дорозі знайшов.

	— Он воно що, — протягнув Ендрю. — Ти їх тому не витрачаєш чи тобі просто подобається виглядати бомжем? До речі, думки в команді розділилися. Більшість впевнені, що ти звичайний голодранець типу Ден, але Рене так не вважає, і я теж. Ми думаємо, ти такий самий, як ми. — Ендрю нахилився до Ніла і викарбував по складах: — Втікач.

	Якби Ніл був тверезим, він би краще впорався з собою, почувши це слово, але «крекерний пил» у крові та агресивна музика, що відгукувалась хворобливою вібрацією у всьому тілі, послабили його захист, і він здригнувся.

	— Не лізь не в свою справу!

	— Сьогодні у нас вечір «Давайте заліземо у справи Ніла Джостена», — спокійно відповів Ендрю. — Врубився? Не даси мені нормального пояснення, і я викину тебе з команди.

	— Це не твоя команда і вирішувати не тобі.

	— Не змушуй мене доводити це на ділі. А що, як я зателефоную до поліції і попрошу добряче тебе перевірити? Як гадаєш, нариють вони щось цікаве?

	— Пусті слова. У поліції тебе й не слухатимуть.

	— Є один коп, який дуже навіть стане, — знизав плечима Ендрю. — Ось візьму і повідомлю йому зараз про важкого підлітка, небезпечного для суспільства. Шестерні швидко закрутяться. Упевнений, що добре замів сліди?

	— Закрий свій рот, — прошипів Ніл. — Чого ти до мене доїбався?

	— Не подобається мені, як ти на нього зиркаєш. «Воронів» переводять до нашого округу, і в моїй команді відразу з'являєшся ти. Ти — криворукий лох із Аризони, який чимось привернув увагу Кевіна. Ти — фальшивка з голови до п'ят, з повною сумкою бабла, що дрочить на Кевіна та Ріко. Зараз розумієш?

	Ніл, безумовно, розумів, але слова Ендрю не лише шокували його, а й вивели із себе.

	— Знущаєшся? Я не стукач!

	— Доведи, — фиркнув Ендрю. — Даю тобі хвилину. Тільки подумай гарненько, чи варто випробовувати моє терпіння. Я скоро повернусь.

	Ендрю випростався і зник у натовпі. Ніл провів його поглядом, а потім пошкутильгав уздовж стіни, спираючись на неї рукою. Чорт знає, де тут вихід; Насамперед треба піти з танцполу, а там, нагорі, він кудись виповзе. Інстинкт виживання підказував йому, що треба якнайшвидше забиратися геть з клубу, поки він остаточно не знепритомнів.

	Нарешті між танцями майнув просвіт. Ніл попрямував туди, але далеко не пішов: назустріч йому зробив крок Нікі. Хеммік узяв його за плечі і штовхнув назад у натовп, не звертаючи уваги на запеклий опір. Другий поцілунок виявився на смак ще гіршим; у Ніла онімів не тільки рот, а й усе тіло. Вечір розбився вщент, перетворившись на уламки світла і кольору.





РОЗДІЛ 8




	Прокинувшись, Ніл не впізнав ні ліжка, ні кімнати. Він частенько стикався з відчуттям дезорієнтації через постійні переїзди, тому в першу мить не стривожився. Тяжкість чиїхось рук, що стискали його тіло, він теж не виразно пригадував з минулого, і все ж щось було не так, і затуманена свідомість ніяк не могла зрозуміти, що саме. Ніл заморгав від пульсуючого головного болю. Та що з ним таке, чому він почувається живим трупом?

	Ніл спробував поворухнутися, але в нього різко скрутило спину, і він знову завмер. У відповідь на рух чужа рука обняла його міцніше.

	— Мам? — покликав він, і прозвучало це хрипло і невиразно.

	Однак той, хто лежав поруч, все-таки почув.

	— Не зовсім, — пролунала трохи глузлива відповідь.

	Ніл безперечно знав цей голос. В голові немов щось клацнуло і враз перед очима постали події вчорашнього вечора: скоки лазерних променів, музика, натовп на танцмайданчику і голос Ендрю над вухом. Ніл смикнувся, намагаючись схопитися, але через біль у спині знову скрутився на простирадлах. Вхопивши Ніла за волосся, Нікі звісив його голову з ліжка. Ніл ледве встиг помітити відро для сміття, що стояло поруч — і в наступну секунду його туди знудило. Нікі бурмотів щось підбадьорливе, але Ніл його не чув.

	Віддихавшись, він перекотився на інший бік і штовхнув Нікі. Спихнути його з ліжка у змученого та ослаблого Ніла не вийшло, але важкі черевики, які він так і не зняв з вечора, напевно, таки могли залишити на руках і грудях Нікі знатні синці.

	— Агов, тихо ти, тихо! — вигукнув Хеммік, ухиляючись від стусанів. — Блін, боляче ж! Може, вгамуєшся вже? Все нормально.

	— Не смій, блядь, до мене торкатися, — зі злістю прошипів Ніл.

	Нікі відсунувся і сів на краю ліжка. Ніл спробував підвестися, спираючись на узголів'я і тумбочку. Дія забрала в нього стільки сил, що коли він нарешті піднявся, йому довелося якийсь час відновлювати дихання.

	— Він прокинувся? — запитав хтось із-за дверей.

	Ніл схопив з тумбочки будильник і шпурнув його в охочого ввійти, який вчасно встиг ухилитися. Будильник з гуркотом розбився об одвірок. Перечекавши атаку, Аарон визирнув у дверний отвір. Ніл покрутив головою у пошуках іншої зброї, але від різкого руху шлунок знову збунтувався. Ніл схопив відро для сміття, і його ледь не вивернуло навиворіт.

	— Де Ендрю? — спитав Нікі, вставши з ліжка і підійшовши до Ніла.

	— Вони з Кевіном пішли за сніданком, — відповів Аарон.

	— Навряд чи в Ніла влізе бодай якась їжа.

	— Тоді нехай спостерігає.

	Нікі дбайливо торкнувся плеча Ніла.

	— Хочеш водички? Зараз принесу.

	Ніл роздратовано струсив його руку, але ватяні коліна зрадливо підігнулися. Після двох невдалих спроб Ніла зберегти вертикальний стан Нікі обхопив його за пояс і поставив рівно.

	— Ну, все, все. Я просто допоможу тобі дійти до кухні, гаразд? Приставати не буду, обіцяю.

	— Так я тобі й повірив, — огризнувся Ніл.

	— Ніби в тебе є вибір, — знизав плечима Аарон і вийшов першим.

	Ніки провів Ніла коридором на кухню, посадив за стіл і поставив перед ним склянку води. Горло палало вогнем, але до води Ніл не доторкнувся і лише свердлив Нікі вбивчим поглядом. Нікі розгублено озирнувся на Аарона, який холодно, без жодного співчуття дивився на Ніла поверх горнятка кави. Нікі, зітхнувши, повернувся до Ніла.

	— Можна оглянути твою голову чи ти відкусиш мені руку, якщо я до тебе доторкнусь?

	— Я вчора щось казав? — насупився Ніл.

	— Мені нічого, хіба що сипав витонченими погрозами. — Губи Нікі здригнулися в усмішці, проте він тут же зробив серйозне обличчя, зрозумівши, що за це може й отримати. — Не знаю, про що ви балакали з Ендрю, але ваша бесіда закінчилася хріново. Я чув, ти дав помічнику офіціанта сотню, щоб він тебе вирубив. Мабуть, хотів раніше закінчити вечірку.

	Цього Ніл зовсім не пам'ятав. Провали у пам'яті? Усередині все похололо.

	— Пий, — порадив Нікі. — Сьогодні тобі потрібно якнайбільше рідини. Після «пилу» сушняк дикий.

	Замість відповіді Ніл вилив вміст склянки на підлогу.

	— Дитячий садок, — фиркнув Аарон.

	Ніл кинув у нього склянкою. Аарон відбив удар; склянка впала на підлогу і розбився. Нікі зітхнув.

	— Не говори потім, що я не попереджав. Якщо хочеш, прийми душ першим. Ендрю якраз повернеться, його й розпитаєш.

	Він відвів Ніла у ванну і хотів було сказати щось ще, проте Ніл зачинив двері перед його носом і замкнувся зсередини. На самоті він дав волю гніву і цілих пів хвилини подумки проклинав власний ідіотизм, після чого зібрав всю злість і заштовхав у дальній кут свідомості — зараз вона все одно йому не допоможе, та й на вчорашні вчинки ніяк не вплине.

	Оглянувши в дзеркалі голову, Ніл виявив за лівим вухом велику шишку. Він обережно обмацав її пальцями, потім напився водою з-під крана. Коли голова трохи прояснилася, а неприємна пирхота в горлі трохи стихла, Ніл озирнувся на всі боки. На закритій кришці унітазу лежав чистий одяг, на поличці біля душу вишикувався набір туалетного приладдя, а на гачку, прибитому з внутрішнього боку дверей, висів свіжий рушник. Матове скло у вікні між дзеркалом та душовою кабіною надійно відгороджувало його від зовнішнього світу.

	З усього цього Ніла цікавило лише вікно. Нікі пропонував дочекатися Ендрю, проте Ніл не міг дозволити собі даремно засиджуватися. Шлях до Пальметто неблизький, і в машині з цією компанією він не поїде. Він обов'язково отримає відповіді на всі питання, але тільки не тут, не на незнайомій території, та ще й коли у противника чисельна перевага.

	У кишеньці гаманця, що застібався на блискавку, зберігалася запасна пара лінз. Ніл розірвав пакування з фольги та одягнув їх. Перебрався з клубного одягу в джинси та футболку, що лежали на кришці — те й інше підійшло майже ідеально. Потім згадав, як точно Міньярди та Хеммік визначили його розмір, і закипів ще сильніше. Клубні штани та лонгслів він заштовхав в унітаз, глибше втопивши у воді, і закрив кришкою. Потім відсмикнув душову фіранку, ввімкнув кран на всю потужність, засмикнув шторку назад. Шум води майже заглушив клацання вікна. Щоб вилізти через нього назовні, довелося звиватися, проте відчай працював не гірше за мастило.

	Не вивітрене повністю наркотичне похмілля уповільнювало швидкість, і все ж таки Ніл не здавався: бувало і гірше. Він вийшов за межі кварталу, рухаючись навмання, відкрив гаманець і великим пальцем перерахував купюри. Ніл давно завів звичку носити із собою кілька сотень на випадок, якщо події підуть за найгіршим сценарієм і за нього не виявиться теки. На дорогу назад вистачало з лишком.

	Вибираючи найширші вулиці, він нарешті вийшов на головний проспект і лише за кілька кварталів упіймав таксі, на якому дістався найближчої заправки. У далекому кутку паркування знаходився стародавній телефон-автомат. Ніл опустив у щілину кілька монет і з пам'яті набрав номер Метта. Після двох-трьох гудків Метт зняв трубку, промичавши щось нечленороздільне.

	Ніл подивився на годинник: майже десята.

	— Метте, це Ніл. Спиш ще?

	— Ні, вже прокинувся, — сказав Метт, позіхаючи. — Тебе де носить? Я не чув учора, як ти повернувся.

	— Я в Колумбії. З Ендрю.

	— Ти... що?! — Сонливість Метта як рукою зняло. У його голосі промайнула тривога, і Нілу від цього стало ще гірше. — Боже, Ніле, на хріна ти з ним поперся? Він ... — Метт замовк на півслові, потім спитав: — Ти як, в порядку?

	— У повному, — збрехав Ніл.

	Він постарався, щоб це прозвучало переконливо, проте Бойд, швидше за все, думав про своє, бо глухо промовив:

	— Уб'ю його нахуй.

	На задньому фоні почувся дівочий голос, але слів не розібрати. Метт, схоже, забрав телефон від вуха, бо наступна фраза прозвучала тихіше:

	— Він у Колумбії.

	— О Боже! — долинув до Ніла гучний, обурений вигук Даніель.

	— У тебе точно все нормально? — перепитав Метт у слухавку.

	— Так, так, — запевнив його Ніл, — тільки в мене до тебе прохання. Цілком можливо, що сьогодні Ендрю захоче покопатися в моїх речах. Можеш не впускати його, доки мене немає? Буду тобі винен.

	— Та ну, про що ти. Я ж казав, що знадоблюся.

	— Дякую, — подякував Ніл. — Гаразд, я виїжджаю.

	— Обережніше там, — застеріг Метт. — До скорого.

	Ніл натиснув на важіль відбою й увійшов до магазину, де купив карту та запасся водою у пляшках. Блукаючи між вітринами, він кілька разів прокрутив у голові телефонну розмову. Реакція Метта говорила сама за себе. Він теж пережив щось подібне і знає, які підстави Ендрю влаштовує у Колумбії. Саме це мав на увазі Метт, згадавши, що минулого року Ендрю і його поставив на місце. Саме про це Еббі говорила з Ендрю у день приїзду Ніла. Очевидно, університетському психотерапевту довелося працювати з Метью після знущань Ендрю. Чи то Міньярд прислухався до її слів і обійшовся з Нілом м'якше, чи то Ніл уникнув гіршої долі, вчасно відрубившись.

	Захопивши насамкінець ручку та блокнот, Ніл розплатився за покупки. Касирка люб'язно дозволила скористатися телефонним довідником для виклику таксі. Машина, що під'їхала за п'ять хвилин, доставила його на найближчу стоянку вантажівок на федеральній трасі номер 20.

	На гігантській стоянці стояло з дюжину великовантажних фур, більшість — біля бензоколонок. Підбадьорений кількістю машин, Ніл сів на тротуар і розгорнув карту. Судячи з неї, на північний схід штату вели три маршрути. Він прибрав карту, проковтнув нудотну грудку в горлі та з усмішкою підійшов до далекобійника, що стояв ближче за всіх.

	— Добрий день, я студент факультету соціології, працюю над канікулярним проєктом. Чи можна дізнатися, куди ви їдете?

	З четвертої спроби Ніл знайшов відповідний транспорт. Фура прямувала 77-м шосе, яке хоч і не проходило через Пальметто, зате в районі Шарлотти, Північна Кароліна, перетиналося з трасою I-85, а вона вже вела куди треба. Однак знайти машину виявилося простіше, ніж просити водія взяти попутника.

	Начепивши на обличчя найулюбленішу усмішку, Ніл звернувся до далекобійника:

	— Чи могли б ви підкинути мене до Шарлотти? Я заплачу п'ятдесят доларів, якщо довезете мене і дайте відповідь на кілька запитань про вашу професію.

	— Пасажирів не беру, — відрізав водій.

	Ніл не став більше його просити й рушив далі. П'ять машин, що залишилися, прямували в інший бік. Ніл сів осторонь і почав чекати, поки не під'їдуть нові. Коли всі фури на стоянці змінили одна одну, він зробив ще одну спробу. Цього разу успіх усміхнувся йому з третього разу. Водієм була жінка, і вона не тільки охоче погодилася взяти його в попутники, а й, як з'ясувалося, їхала на північ трасою I-26 — найшвидшою дорогою до 85-го шосе. Нілу залишалося лише дочекатися, поки паливний бак буде наповнений, і незабаром вони вирушили в дорогу.

	Він уже подорожував автостопом з Нью-Мексико до Фінікса і зараз просто відтворив інтерв'ю, яке брав минулого разу. Він старанно записував відповіді далекобійниці, зображуючи захопленого студента, тож поїздка пройшла порівняно легко. Жінка висадила його на стоянці вантажівок під Спартанбургом та поїхала, посигналивши на прощання.

	Спіймати попутку тут було легше. Він знову представився студентом-соціологом, і гра в інтерв'ю повторилася. Тепер водій теж запитував, і він на ходу складав відповіді. Прохання Ніла висадити його посеред дороги збентежило далекобійника, але зрештою він погодився і пригальмував на узбіччі за пів кілометра до потрібного повороту. Розплатившись, Ніл стрибнув у траву.

	Вже було по опівдні. Нудота відступила, але голова, як і раніше, розколювалася. Дійшовши до з'їзду з автомагістралі, Ніл зазирнув на заправку, купив води, вгамував спрагу і захопив ще кілька пляшок. Переводячи дух, він знову заглибився в карту. До кампуса залишалося кілометрів зо двадцять. Дорога не найжвавіша, навряд чи він зловить попутку, але це нічого, дістанеться своїм ходом. Бігом, звичайно, швидше, але бігти він не ризикне — самопочуття все-таки не те.

	Тепер можна було не відволікатися на розмови з водіями, і, крокуючи вздовж дороги, Ніл поринув у власні думки. Єдине, що чітко відклалося в пам'яті зі вчорашнього вечора, це звинувачення, кинуте Ендрю. Ніл не пам'ятав, що ще запитував Міньярд і що він йому на це відповідав. Хотілося сподіватися, що він зміг відбрехатись, хоч і був під кайфом.

	Ясно одне: ще одну таку вечірку Ніл не здужає. Як далеко здатен зайти Ендрю, якщо справді вважає його загрозою Кевіну? Ніл зовсім не збирався це перевіряти, але розумів, що бездіяльністю тільки спричинить ще більше проблем. Доведеться кинути Ендрю кістку. Про те, щоб розповісти правду, не може бути мови, а брехню Міньярд почує за милю. Отже, треба видати щось середнє, що пояснить одразу все: гроші Ніла, його зовнішній вигляд та пильний інтерес до Кевіна.

	Усі три години, проведені в дорозі, Ніл відшліфовував вигадану напівправду. Від подробиць, якими він збирався поділитися, стигла кров, але якщо Ендрю триматиме рот на замку, Кевін Дей нічого не дізнається і не вирахує Ніла.

	Сьогодні він не був готовий до зустрічі з Ендрю, а крім того, не хотів відповідати на розпитування команди з приводу своєї довгої відсутності, тому попрямував не до гуртожитку, а до квартири Ваймака. Туди він прийшов о пів на п'яту. У нього був дублікат ключа, який тренер умовив його залишити, проте Ніл все ж таки постукав. Ваймак відчинив двері з такою силою, наче хотів зірвати її з петель, але побачивши Ніла лють на його обличчі змінилася здивуванням.

	— Де тебе чорти носять? — випалив він. — Ендрю давним-давно вдома. Мені подзвонив Метт — сказав, що ти не повернувся.

	— Я добирався іншою дорогою.

	— Та ну? — Ваймак жестом вказав на його розпалену шкіру та промоклу від поту футболку. — Біг, чи що?

	— Пішки йшов, — відповів Ніл і, тільки впіймавши здивований погляд тренера, запізно зрозумів, що в питанні ховався сарказм. Що ж, сказаного не повернеш. Ніл пальцем прокреслив у повітрі маршрут: — Автостопом до Спартанбурга, потім до Нортлейка, а звідти на своїх двох. Знаю, що я як сніг на голову, але чи можна мені трохи пожити у вас?

	Ваймак схопив його за лікоть та втягнув у квартиру. Щойно вхідні двері зачинилися, він накинувся на Ніла:

	— Ти голову пошкодив чи з народження такий ідіот? Уявляєш, скільки всього могло статися з тобою в дорозі? Що ти собі думав?

	— Що назад із ними не поїду, — сказав Ніл.

	— Треба було зателефонувати мені! Мені, Еббі чи старшокурсникам. Варто лише сказати, що ти не хочеш залишатися з Ендрю, і кожен із нас приїхав би за тобою!

	Ніл остовпіло дивився на тренера. Той махнув рукою, демонструючи велике невдоволення, і потяг його за собою на кухню, де відпустив, буркнувши:

	— Сядь, води випий.

	Ніл підкорився. Ваймак вилетів у коридор і почав гнівно тупотіти туди-сюди. На другому колі біля вуха у нього з'явився мобільний. Коли у слухавці відповіли, Ніл не бачив тренера, зате чудово чув його розлючений голос:

	— Ти маєш п'ять хвилин, щоб привезти до мене цього відмороженого дурня! Тільки посмій сказати «ні», і контракт Кевіна полетить на смітник, богом клянусь!

	Судячи з усього, відповіді Ваймак чекати не став, тому що через кілька секунд вже повернувся на кухню з рушником і оберемком одягу. Все це він дав Нілу.

	— Ти бачив себе у дзеркалі? Марш митися, доки я тобі шию не скрутив!

	Ніл пішов у ванну, закрився на клямку, пустив трохи теплої води і почав змивати бруд і піт. Речі Ваймака бовталися на ньому, як на вішалці, але принаймні приховували шрами. Загорнувши брудний одяг у мокрий рушник, він вийшов із ванної, вперше за день відчуваючи розслабленість, проте це відчуття випарувалося, як тільки за стіною знову загримів обурений голос тренера. Ніл навшпиньки прокрався коридором до вітальні.

	Ендрю мовчки стояв посеред кімнати; тренер обзивав його на всі лади, міряючи вітальню важкими кроками. Судячи зі стомленого виразу обличчя, Міньярд так і не прийняв пігулки. Він стояв обличчям до дверей і, отже, першим помітив Ніла.

	— Ну, як, добре прогулявся? — спитав він, обірвавши тираду Ваймака.

	Його холодний погляд привів Ніла до сказу.

	— Нахуй пішов, — процідив він.

	Ваймак клацнув пальцями перед носом у Міньярда, щоб повернути його увагу.

	— Не знаю, що ви не поділили, але сваркам прийшов кінець тут і зараз. Ендрю, здається, ми з Еббі ясно дали зрозуміти, що повторення минулого року не приймемо.

	— Це не повторення. — За інтонацією Ендрю, Ніл зрозумів, що тема обговорюється не вперше. — Ми просто почастували його крекерами. Тільки завдяки їм він і дошкандибав назад.

	— Ти задовбав уже зі своїми «просто»! Про що ти взагалі, твою мать, думав?

	— А ви про що думали, коли брали його в команду?

	Ніл вирішив втрутитися, перш ніж Міньярд озвучить одну зі своїх теорій.

	— Тренере, мені треба побалакати з Ендрю наодинці. Чи можна ми відійдемо у ваш кабінет?

	— Ні, — відрізав Ваймак. — Не вистачало ще, щоб ви там горлянки один одному перегризли. Поки все не владнаєте між собою, звідси не вийдете.

	Нілу дуже не хотілося так скоро використати свій козир, але вибору не було. Сподіваючись, що Ваймак не знає німецької, Ніл, змінивши мову, звернувся до Ендрю:

	— Та що з тобою не так? Значить, Нікі підбивати клинці до мене не можна, а тобі накачувати мене «пилом» проти волі — запросто? Чому ти просто не даси мені спокою?

	Досада зникла з обличчя Ендрю. Пройшла ціла вічність, перш ніж той відповів — теж німецькою:

	— От тобі й на. Хіба не знаєш, що я не люблю сюрпризів?

	— Та срати я хотів на те, що ти любиш.

	— І скільки ж мов ти знаєш, втікачу?

	Ніл проігнорував це питання:

	— Поясни, якого біса до мене докопуєшся?

	— Я вже пояснив. І, до речі, ти не відповів.

	— Я ж сказав, що я не стукач! Ти зовсім хворий на голову, якщо так вважаєш.

	— Переконай мене.

	— Назви хоч одну причину, через яку я маю це зробити.

	— Крім очевидних? — підняв брови Ендрю. — Якщо я не отримаю відповіді від тебе, то знайду їх сам. Почнемо з твоїх батьків?

	— Та на здоров’я, — фиркнув Ніл, хоч усередині все похололо. — Вони мертві.

	— Ти їх убив?

	Ендрю запитав це абсолютно буденно, так, ніби поцікавився, котра зараз година. Від здивування Ніл надовго втратив мову. Як таке взагалі могло спасти йому на думку? Потім Ніл згадав, з ким має справу, і відрізав:

	— По собі судиш?

	— У мене немає батьків, — байдуже відмахнувся Ендрю і в цьому почасти не збрехав.

	Батька близнюки не знали, і з них двох лише Аарона виховувала біологічна мати, тоді як Ендрю вона відразу ж після народження віддала під опіку. Тринадцять років він провів, блукаючи інтернатами, і ще три — в колонії для неповнолітніх злочинців. Тільки після умовно-дострокового звільнення мати пустила його на поріг, а через п'ять місяців загинула в автокатастрофі, і Ніл дуже сумнівався, що Ендрю був присутній на похороні.

	— Я не вбивав батьків, — сказав Ніл і замовк. Страх залізною хваткою стиснув груди, позбавивши його повітря. Брехня, яку він приготував на зворотному шляху в Пальметто, була цілком переконлива, але вимовити її вголос виявилося не так просто. Слова довелося видавлювати силоміць, і Нілу залишалося лише сподіватися, що це додасть історії переконливості. — Вони загинули... від рук сім'ї Ріко.

	Ендрю пильно глянув йому в очі. Ніл нервово проковтнув, намагаючись позбутися тугої грудки в горлі, і змусив себе продовжити:

	— Мій батько підпрацьовував на людей, які мали зв'язки із кланом Моріяма. За великим рахунком, він був дрібнотою, але знав багато імен та умів вести бізнес. У нього були деякі справи в університеті Едгара Аллана — так, власне, я й познайомився з Кевіном та Ріко. Тоді я ще не знав, хто вони, просто тішився знайомством з однолітками. Думав, ми потоваришуємо... А потім батько почав махлювати та робити дурниці — коротше, красти. Він прибрав до рук бабосики, які Моріяма передав його босові. Але бос не встиг дістатися батька: Моріяма дізналися про це раніше і розправилися з моїми батьками. Я забрав усе, що він накрав і змився. З того часу я втікач.

	Ендрю вже не посміхався — на відміну від Ніла, який нічого не міг з собою вдіяти. Він відчував, як губи розтягнулися в страшній усмішці, і вп'явся нігтями в шкіру рота, щоб стерти гримасу, але ця хвороблива, крива усмішка трималася немов приклеєна.

	— Добре, що Кевін мене не впізнав, — додав він. — Може, він мене й не пам'ятає, але я його пам'ятаю. Дивлюся на нього і згадую матір із батьком. Він все, що залишилося від мого справжнього життя. Але якщо Кевін чи Ріко мене впізнають і це дійде до боса мого батька, мені це так просто не минеться.

	Ендрю мовчав так довго, що Ніл злякався, чи не запоров всю гру, проте Міньярд зрештою поворухнувся. Ваймак міцніше уперся ногами в підлогу, готуючись втрутитися у разі бійки, але Ендрю просто впритул підійшов до Ніла і зупинився.

	— Тоді чому ти тут? — спитав він.

	— Бо втомився. — Ніл постарався, щоб відповідь пролунала сумно, хоча для цього можна було навіть не вдавати. — Мені нікуди тікати. Крім того, мені заздрісно. Кевін по собі знає, як це — ненавидіти кожен день свого життя і щоранку прокидатися в страху, проте у нього є ти, є твоя підтримка. Попри втрати, Кевін, як і раніше, має все, а я… — Ніл не збирався цього казати, але слово вже зірвалося з губ, викликаючи в нього огиду до самого себе. — ... Ніхто. І назавжди залишусь ніким.

	Ендрю простягнув руку і з силою відсунув пальці Ніла від рота, а потім спрямував на його незахищене обличчя дивний погляд, в якому не було ні засудження його батька, ні жалю до долі обох його батьків, ні тріумфу від того, що з нього вдалося вичавити так багато інформації. Не було в цьому погляді й відкритої недовіри до такої фантастичної історії. Похмурий, напружений погляд, яким Ендрю свердлив Ніла, затягував, мов чорна діра.

	— Дозволь мені залишитися, — тихо промовив Ніл. — Я поки що не готовий усе покинути.

	Дивний вираз в очах Міньярда поступився місцем звичайній холодній байдужості; він зробив крок назад.

	— Залишайся, скільки зможеш. Ми обидва знаємо, що це ненадовго.

	Шлунок скрутило. Ніл брехав із того часу, як навчився говорити. Те, про що він зараз розповів, — наполовину правда, найчесніше зізнання про своє життя, яке він коли-небудь робив, а Міньярд вислухав його не моргнувши й оком. Як це розуміти? За ідеєю, можна видихнути, тому що тепер Ендрю перестане чіплятися до нього з розпитуваннями, проте не все так просто. На мить Ніл задумався: що було б, якби він розповів усю правду? Сприйняв би її Ендрю з таким самим спокоєм? Втім, навіть розмірковувати про це безглуздо та небезпечно.

	— Перед матчем із «Воронами» я зникну, — пообіцяв Ніл. — Зараз я виглядаю не так, як раніше, але ризик, що сім'я Ріко мене впізнає, все одно залишається. Я не можу цього допустити.

	— Яка неймовірна жага до життя у людини, якій і жити нема для чого. Наступного разу, коли у нас відбудеться такий самий милий тет-а-тет, можемо поговорити про це докладніше.

	— Краще обійтися без наступного разу.

	— Ну і добре.

	Похитнувшись, Ніл запитав:

	— Кевіну розкажеш?

	— Не став тупих запитань.

	Від полегшення у Ніла мало не підломилися коліна. Він зробив повільний, судомний вдих і заплющив очі. Весь гнів і страх цього дня відступили, залишивши за собою страшну втому і порожнечу. Хай поїздка з Ендрю в Колумбію й обернулась кошмаром, нехай він вважав би за краще ніколи не вимовляти цього вголос, але тепер, коли вони нарешті розставили всі крапки над «i», з душі у Ніла впав важкий камінь. Він переконав Мільярда дати йому спокій. «Лисяча нора» буде йому домом до матчу з «Воронами». Вважати, що він на волі або в безпеці, не можна, проте перепочинок він таки отримає, і цього було достатньо.

	— Ходімо, — сказав Ендрю англійською.

	Ніл розплющив очі.

	— Куди?

	— Назад до гуртожитку. Твої сусіди по кімнаті проходу нам не дають — вимагають, щоб ми повернулися до Колумбії й шукали тебе вулицями.

	— Ніл може залишитись тут, якщо хоче, — втрутився Ваймак. — Я подзвоню Ден і повідомлю, що з ним усе гаразд.

	— Ніл хоче повернутися зі мною, — не дивлячись на тренера, заявив Ендрю.

	Ще вчора це прозвучало б як наказ чи погроза, але сьогодні Ніл почув у цих словах тільки правду. Він вибрав «Лисів». Він зробив вибір і довірився Ендрю, хоч би що це означало і чим би не обернулося. Більше немає причин чи потреби ховатись за спиною у Ваймака.

	— Дякую за душ, — сказав він тренеру. — Одяг виперу і поверну в понеділок.

	Ваймак перевів погляд з одного на іншого, гадаючи, чи справді вони помирилися так швидко, і сказав:

	— Не горить.

	— Ну, ми пішли, — сказав Ендрю і повів Ніла за собою.

	Мабуть, Ваймак таки зателефонував Ден, бо в коридорі на них чекала вся команда. Кевін, Аарон та Нікі підпирали стіну біля дверей своєї кімнати; старшокурсники купчилися у центрі, навпроти кімнати дівчат.

	Ніл сподівався уникнути розпитувань і швиденько прошмигнути до себе, але, як тільки він наблизився до старшокурсників, Ден схопила його за плечі та почала обмацувати, перевіряючи, чи він цілий.

	— Як самопочуття? — спитала вона.

	— Чудово.

	— Ендрю? — гукнув Міньярда Кевін.

	Ендрю обернувся, затримавшись у дверях.

	— Я все. Тепер це ваша проблема. — З цими словами він зник у кімнаті.

	Аарон і Нікі переглянулись і пішли за ним. Підозріло зиркнувши на Ніла, пішов і Кевін. Коли двері зачинилися, Ніл повернувся до решти. Ден, як і раніше, сердито хмурилася, а у Метта, здається, свербіли кулаки. Сет і Елісон, явно розчаровані мирним результатом, вже прямували до кімнати Ніла, а Рене свердлила його допитливим поглядом. Не витримавши, Ніл відвів очі.

	— Ваймак сказав, ти добирався автостопом, — сказала Ден. — Тріснути б тобі по голові за таке, але тренер, як я розумію, це вже зробив.

	— Урок засвоєний, — сказав Ніл. — Наступного разу зателефоную і попрошу забрати мене.

	— Наступного разу не буде. — Даніель важко зітхнула і почухала підборіддя. — Ходімо.

	Усі ввалились до кімнати Ніла. На столику у вітальні сорочками вгору лежали шість стосиків з карт — гра була перервана в самому розпалі; поруч громадилась купа зім'ятих банок з-під пива. Проходячи повз кухню, Ніл миттю побачив Сета та Елісон, що рилися в холодильнику. Рене сіла за столик з картами, а Метт і Ден провели Ніла до спальні й зупинилися у дверях. Він підійшов до сейфа, провів по дверях пальцями, смикнув за ручку. На перший погляд, сейф ніхто не чіпав, але перевірити його вміст за присутності сторонніх очей Ніл не міг.

	— Ти мав рацію, — сказав Метт. — Ендрю хотів пробитися сюди за будь-яку ціну.

	— Ми йому завадили, — підхопила Ден. — Не пустили далі порога.

	— Дякую, — сказав Ніл.

	— Дякуй Рене, — сказала Ден. — Вона рідко приймає чийсь бік.

	— Але коли це таки стається, всі проблеми вирішуються набагато легше, — додав Метт.

	— Ендрю вона ніби подобається, — зауважив Ніл.

	— Вони добре розуміють одне одного, — сказав Метт, але розвивати думку не став. — Ми не дограли партію, приєднуйся. Заодно і голова охолоне. У компанії Ендрю та його дружбанів можна дати дуба.

	— Я, напевно, краще ляжу раніше, — чемно відмовився Ніл. — День був довгий.

	— Тоді ми перейдемо до нашої кімнати, — сказала Ден.

	Вони пішли та зачинили за собою двері.

	Почекавши, поки голоси стихнуть, Ніл відімкнув сейф. Все лежало на своїх місцях. Закриваючи замок, він раптом виявив, що в нього тремтить рука. Він розчепірив тремтячі пальці, щоб краще їх розгледіти, і раптом відчув відлуння цього трепету в грудях.

	Надія була тривожним почуттям, що вселяло занепокоєння, але це йому, здається, подобалося.





РОЗДІЛ 9




	Наступного разу Ніл зустрівся з компанією Ендрю у понеділок на тренуванні. Він був тільки радий з ними не перетинатися, та й вони начебто втратили до нього інтерес. На полі вони трималися з підкресленою байдужістю, наче не помічали його. По-іншому поводився навіть Кевін: його їдкі зауваження змінилися важким пильним поглядом, від якого Ніл ще сильніше відчував себе нікчемністю. За поблажливим презирством Дея він аж ніяк не нудьгував, проте почувати себе мікробом під мікроскопом було теж не дуже приємно.

	З цими думками він ліг у ліжко, але поринути у роздуми не встиг. У вхідні двері енергійно забарабанили — і, судячи зі звуку, кулак був явно не дівочий. У вітальні скрипнув стілець: Метт, що сидів за ноутбуком, піднявся і пішов відчиняти. Про що він говорив з візитером, Ніл не розібрав, зате почув метушню і стукіт тіла об двері — мабуть, наполегливий гість рвався всередину.

	— Кевіне, богом клянусь, я зараз…

	Одного цього імені виявилося достатньо, щоб Сет підскочив як ошпарений. Відкинувши ковдру, він скотився з ліжка. Після того як він і Метт об'єднали зусилля, Кевіну залишалося лише облишити марну справу, і через кілька секунд вхідні двері грюкнули знову.

	Ніл не відривав очей від дверей у спальню. Серце в грудях шалено билося. Ні Метт, ні Сет Кевіну на фіг не здалися, а значить, Дей приходив до нього. Навіщо? Цього Ніл не знав, але сподівався, що його розмова з Ендрю тут ні до чого. З іншого боку, з чого він узяв, що Ендрю збереже розмову в таємниці від Кевіна? Вони ж були нерозлийвода.

	Після цього Ніл вже не зміг нормально заснути й на ранкове тренування ледве приповз. Він готувався до гіршого, проте вівторок став повторенням понеділка: все та ж холодна байдужість з боку близнюків і похмурий пильний погляд Кевіна Дея. Ніл майже зрадів, коли Кевін підійшов до нього після тренування: Ніл якраз вимкнув воду в душі, аж раптом Кевін коротко постукав у двері його кабінки.

	— Наступного разу, коли я прийду за тобою, підеш зі мною, — заявив він.

	— Навіщо?

	— Настав час мені отримати своє. Ендрю більше не заважатиме.

	Ніл нічого не зрозумів, а Кевін без пояснень пішов.

	О десятій вечора стукіт у двері їхньої кімнати повторився. Ніл разом із Сетом та Метью дивилися якийсь фільм і цього разу він схопився з дивана першим. Поява Кевіна не стала для нього сюрпризом.

	Звук телевізора раптово стих — фільм поставили на паузу; заскрипіли пружини — Гордон і Бойд піднялися з дивана. Наступної миті вони виросли за спиною у Ніла.

	— Тобі. Тут. Не раді. Яке саме із цих слів ти не розумієш? — прогарчав Метт.

	Впритул не помічаючи ні його, ні Сета, Кевін боляче жбурнув Нілу в груди м'яча для ексі.

	— Поїхали.

	Ніл завагався, розуміючи, що вирішувати треба швидко. Сет і Метт, що стояли позаду, вже зірвалися з місця, готові кинутися в бійку. Ніл застережливо підняв руку. Якщо б Сет підійшов першим, він би просто відіпхнув Ніла і вчепився в горло Кевіну, проте Метт все ж таки стримався.

	— Буду пізніше, — кинув Ніл через плече.

	— Зовсім дебіл? — обурився Сет.

	— Угу. Додивляйтеся без мене, якщо що.

	Зневажливо фиркнувши, Сет демонстративно пішов, а Метт вийшов у коридор і провів Кевіна та Ніла поглядом. Ніл не став обертатися і просто пішов за Кевіном вниз сходами, до паркування на задньому дворі.

	У порівнянні з початком літа машин на ній побільшало, хоча нових приїжджих у гуртожитку Ніл не бачив. У будь-якому випадку спортсмени, що заселилися, не ділили поверх з командою ексі, і заводити з ними знайомство Ніл не поспішав.

	Ендрю чекав у машині. Ніл здивувався, хоча насправді не було чому: Кевін без Ендрю — нікуди. Час доби не мав значення, а після переведення «Воронів» до їхнього округу хоробрості у нього сильно не додалося. Ніл згадав, як прийшов на стадіон посеред ночі та зустрів на трибунах Ендрю, який спостерігав за тренуванням Кевіна. Цікаво, чи часто вони грають ночами?

	Міньярд сидів у кріслі водія, поклавши руки та голову на кермо. Очі його були заплющені. Коли Кевін відчинив передні двері, той навіть не ворухнувся.

	— Якщо хочеш, я поведу, — схилившись, запропонував Дей.

	— Мою тачку? Тільки через мій труп, — відрізав Ендрю. — То ми їдемо чи розходимося спати?

	Кевін важко зітхнув, ніби не очікував від Ендрю такої грубості, і приземлився на пасажирське сидіння. Ледве Ніл влаштувався на задньому сидінні — по центру, щоб бачити обох, — як Міньярд повернув ключ запалення, випростався і повіз їх на стадіон.

	Кевін відімкнув ворота та роздягальню своїми ключами. Почекавши у фоє, поки вони з Нілом переодягнуться, візьмуть ключки та інший інвентар, Ендрю вийшов разом із ними у внутрішню зону, а коли вони попрямували до виходу на поле, звернув до сходів, що вели на трибуни.

	Вийшовши на поле, Кевін замкнув двері на засув, відклав ключки та м'ячі убік і без зайвих розмов розпочав справу. Для розминки вони пробігли кілька кіл, позаймалися інтервальним бігом, зробили розтяжку і тільки після цього перейшли до спеціальних вправ, почавши з простих і поступово їх ускладнюючи. Нілу була знайома лише мала частина цих вправ, і виконувати нові, та ще й без помилок, виявилося нелегко. До Кевіна повернулася дратівливість, яку він душив у попередні два дні.

	Остання вправа виявилася найбільш хитромудрою. Кевін виставив у лінію шість пластикових конусів та пояснив завдання: відбити м'яч від стінки так, щоб потрапити до конуса. Однієї влучності для цього не вистачало, потрібно було ще правильно розрахувати силу удару. Ніл не очікував, що буде так складно, тому що в точному окомірі досі потреби у нього не було. Якщо раніше йому й доводилося ловити м'яч на відскоку, то лише для передачі паса. Партнери по команді при цьому могли добігти до м'яча, тоді як конуси були нерухомими мішенями.

	З першої спроби йому вдалося збити лише один конус, Кевіну — три з шести, проте слід було врахувати, що бив він правою рукою, тому його промахи не принесли Нілу жодного задоволення.

	— У тебе, мабуть, дуже багато вільного часу, якщо ти вигадуєш такі вправи, — зауважив Ніл, безнадійно проваливши другу спробу.

	— Вона з арсеналу «Воронів», — відповів Кевін. — Тебе просто не допустять до гри, поки ти не навчишся збивати всі шість конусів у будь-якій послідовності, яку назве Хазяїн. Новачки, буває, по кілька місяців пихтять, щоб отримати місце в основному складі.

	— Хазяїн?

	— Тренер Моріяма, — трохи помовчавши, пояснив Кевін.

	Ніл відчув досаду, що прослизнула в його голосі, але не зрозумів: чи то Кевіну було неприємно вимовляти це ім'я, чи то він розлютився на себе за те, що так відверто облажався. Прийшовши до тями, він перекинув ключку в ліву руку і зробив пробний замах.

	— Називай номери конусів від одного до шести. Упереміш, — скомандував Кевін.

	Ніл подумав, що йому не варто було б навантажувати пошкоджену руку, нехай після травми й минуло пів року, проте заперечувати не став. Він назвав цифри від одного до шести у довільному порядку, роблячи між ними невеликі паузи. Не чекаючи, поки той закінчить, Кевін почав хапати з землі м'ячі й відбивати їх у бортик. Усі шість м'ячів на відскоку збили конуси у тій послідовності, яку озвучив Ніл. Від фінального рикошету повалений конус відкотився убік.

	Через гризню, що охопила команду минулого тижня, і нескінченними заскоками Кевіна Ніл майже встиг забути, за що всією душею любить ексі. На тренуваннях він викладався на повну, але в основному, аби не давати «Лисам» приводу для глузування. Тепер же, побачивши дивовижний результат Кевіна, він знову надихнувся і відчув гострий, невгамовний азарт до гри.

	— Я теж так хочу, — зізнався він.

	— Тоді починай пахати. — Кевін заново поставив конуси в лінію, переклав ключку в праву руку і, злегка струснувши лівим зап'ястям, повернувся на вихідну позицію. — Це перша з восьми «воронячих» вправ на влучність.

	Здолаєш її — перейдемо до наступної і таке далі. Тренуватимемося щовечора крім п'ятниці, поки не навчишся виконувати всі вісім із заплющеними очима.

	— Ми втратили цілий місяць, — сказав Ніл. — Чому не можна було розпочати у травні?

	— Тому що ти, якогось хріна, вибісив Ендрю, — роздратовано кинув Кевін. — Він заборонив мені привозити тебе сюди та тренуватися з тобою на самоті.

	— А ти завжди слухаєшся Ендрю?

	— Враховуючи, що тут я тільки завдяки йому, — так. А зараз прикуси язика і до справи. Ти й так відстаєш на кілька тижнів.

	Наступні пів години вони присвятили відпрацюванню точності, потім перейшли до вправ на швидкість. О пів на першу Кевін оголосив, що тренування закінчено. Ніл був розчарований — двох годин йому явно не вистачило, але допомагаючи Кевіну збирати м'ячі та конуси, раптом відчув, як навалюється втома. Покидаючи поле, він уже позіхав.

	Кевін вирушив на трибуни до Ендрю, і Нілу випала рідкісна нагода потрапити в душ першим. Він ще мився, коли почув, як Кевін увімкнув воду. Обтершись рушником, Ніл натягнув одяг у липкій задусі кабінки й поніс форму в роздягальню. Потім дочекався Кевіна і разом із ним зайшов до кімнати відпочинку за Ендрю. Міньярд на зворотному шляху не промовив жодного слова, і в ліфті гуртожитку вони теж їхали мовчки.

	Увійшовши до себе, Ніл постарався не шуміти, але зусилля виявилися марними: Метт горбився за столом, сонно витріщаючись на екран комп'ютера. Коли стукнули вхідні двері, Бойд вирівнявся, і у відблисках монітора Ніл розгледів на його обличчі занепокоєння.

	— Ти в порядку?

	До Ніла раптом дійшло, що Метт не лягав через нього. Здивування і несподіване почуття провини звились у грудях тугим вузлом.

	— Так. Він показував мені вправи «Воронів».

	— Вранці завиєш, — сказав Метт, закриваючи ноутбук.

	Ану ж як ні. Ніл знав, що вранці прокинеться розбитим, що натруджені м'язи скиглитимуть, але він встане з ліжка і знову вирушить на стадіон. Проте сперечатися про це не мало сенсу, тому він пробурмотів щось невиразне і першим пішов до спальні. Поки він переодягався, Метт встиг не тільки лягти, а й заснути. Ніл заліз по драбинці на верхній ярус і вирубився, тільки-но його голова торкнулася подушки.

	Здавалося, пройшло лише кілька секунд, і ось уже задзвонив будильник. Ніл подивився на годинник, перевіривши ще раз час, а опісля протер очі, проганяючи втому, спустився сходами та пішов збиратися.

	Мабуть, нічне тренування щось перевернуло у внутрішньому світі Кевіна, бо зранку його їдкі коментарі відновилися. Тепер у них гостріше відчувалося те зле розчарування, яке линуло від нього на самому початку, і набагато менше — неприхована ворожість, з якою той ставився до Ніла після зміни округу команди «Воронів». Ніл намагався бачити в цій зміні плюси й майже досяг в цьому успіху.

	Брати, як і раніше, тримали дистанцію, хоча на тренуваннях Ніл час від часу помічав, що Нікі спостерігає за ним та Кевіном. Очевидно, факт потепління у їхніх стосунках не сховався від Хемміка. Ніл чекав коментарів, але варто йому було подивитися в бік Нікі, як той відвертався, раптово знаходячи цікавішу справу. Ніл ставився до цього спокійно, не бажаючи першим йти на контакт після того, як у Колумбії той допоміг Ендрю накачати його наркотою.

	Терпіння Нікі вистачило до вечора середи. По середах Ендрю відвідував психотерапевта; поки інші «Лиси» обідали, Нікі повіз його до медичного центру. На стадіон він приїхав якраз до початку денного тренування. «Лиси» готувалися до виходу на поле — хтось натягував форму, хтось одягав екіпірування, — коли Нікі нарешті прорвало. Щоправда, заговорив він німецькою і зовсім не з Нілом.

	— Як гадаєш, він нас пробачить? — звернувся він до Аарона.

	— А тобі не все одно? — знизав плечима той. — Він не наша турбота.

	Ніл, що порався з ремінцем захисного коміра, завмер і здивовано глянув на обох. Ендрю знає, що Ніл володіє німецькою, отже, ці двоє теж знають. Може, таким чином Нікі завуальовано запрошує його до розмови таємно від решти — хоче, щоб Ніл вибачив чи, навпаки, образив їх? Втім, ні один, ні другий на Ніла не дивилися.

	— Як це, не наша турбота? — перепитав Нікі. Аарон мовчав, і зовсім скоро Нікі таки не витримав: — Знову ти починаєш цю фігню? Хочеш гиркатися з усіма до самого випуску?

	— Я хочу, щоб мені дали спокій.

	— Це командний спорт!

	Інші спокійно займалися своїми справами — очевидно, іноземну мову з вуст братів чули не вперше, — проте різкий тон Нікі не міг не привернути їхньої уваги. Сет скривив невдоволену гримасу, Метт окинув братів цікавим поглядом. Один Кевін, звичний до їхньої гризні, не підняв голови.

	Ніки не помічав звернених на нього очей.

	— Аароне, так жити не можна. Я так не можу. Це страшно втомлює та тисне на психіку.

	— Угу, гаразд.

	— Гаразд? І все? Нічого не гаразд! Боже, Аароне, іноді ти такий схожий на Ендрю, що жах бере!

	Обличчя Аарона спотворилося злістю.

	— Та пішов ти!

	— Ей, ви, — крикнув Метт, — годі там уже. З ланцюга зірвалися, чи що?

	Аарон штовхнув лавку і вилетів із роздягальні. Нікі послав йому в спину обурений погляд. Метт озирнувся на двері, потім глянув на Хемміка.

	— Нікі?

	Нікі зі страждальним виразом обличчя потягнувся до нього.

	— О, Метт, Аарон розбив мені серце! Поцілуєш, щоб не боліло?

	— Чортів підор, — кинув Сет, прямуючи до виходу.

	— У вас усе нормально? — як ні в чому не бувало поцікавився Метт.

	— Звісно, а що? — з удаваним подивом спитав Хеммік.

	Метт подивився на Кевіна, потім на Ніла, наче чекаючи підтримки. Кевін його проігнорував, а Ніл лише непевно знизав плечима. Тоді Метт вирішив закрити тему і повернувся до переодягання. Підхопивши спорядження, Нікі покинув роздягальню. Ніл провів його задумливим поглядом.

	Сварка кузенів була виставою. Нікі та Аарон не перейшли б на особисте, знай вони, що Ніл розуміє кожне слово. Виходить, Ендрю їм нічого не розповів? Але навіщо йому приховувати секрет Ніла від своєї сім'ї? Хіба що в суботу ввечері він наївся своїх пігулок і в нього стався приступ амнезії, але таку важливу деталь навряд чи забудеш.

	Ніл поки не зрозумів, яку гру веде Ендрю і чого вимагатиме в обмін на мовчання. Коли той повернувся від Бетсі Добсон, Ніл деякий час за ним спостерігав, однак так і не наважився запитати прямо. Ендрю прийняв пігулки та був щасливий, а Нілу не хотілося псувати його, підігріті хімією, веселощі.

	Увечері Кевін знову зайшов по Ніла. Побажавши невдоволеним товаришам по команді добраніч, Ніл пішов за Деєм в машину. Ендрю курив за кермом, але, побачивши їх, загасив цигарку. Він відвіз їх на стадіон, почекав, поки вони переодягнуться, а потім зайняв своє звичне місце на трибуні.

	На полі Ніл спитав у Кевіна:

	— І часто ви приїжджаєте сюди вдвох?

	— Щовечора.

	Ніл озирнувся на трибуни, але не побачив Ендрю у темряві.

	— І йому не набридло? Якщо він не тренується, то навіщо тоді їздить з тобою?

	— Він тренуватиметься, просто поки що не знає цього.

	— Та ти, я так бачу, оптиміст.

	Пропустивши цю шпильку повз вуха, Кевін почав розставляти конуси для інтервального бігу.

	— Поїхали, — скомандував він.

	Ніл викинув з голови думки про Ендрю і зосередився на вправах.



	* * *



	За два тижні Комітет з регламенту ексі офіційно оголосив про перехід «Воронів» до іншого округу. Ваймак дзвінком попередив про це «Лисів», коли вони повернулися до гуртожитку після тренування.

	Метт увімкнув телевізор і знайшов спортивний канал. Новину вже озвучили в ефірі, і зараз у студії саме обговорювали реакцію публіки. Ведучий балакав без упину, бурхливо жестикулюючи. Один із запрошених гостей із перебільшеним несхваленням хитав головою, а решта без видимого успіху намагалися вставити бодай слівце.

	— Ну от, почалося, — зітхнув Метт. — Тепер нам не дадуть проходу. У тренера телефон від дзвінків розірветься.

	— Я не хочу виступати у цьому цирку виродків, — заявив Сет, відкриваючи чергову банку пива. — Відправимо його назад на північ, і діло зроблено.

	— За що ти його ненавидиш? — насупився Ніл.

	Сет глянув на Метта.

	— Казав же тобі, він тупий як валянок.

	— За що ти так сильно ненавидиш? — виправився Ніл. — Чому хочеш вигнати з команди?

	— Мене бісить, що він має все, чого забажає, тільки тому що він — Кевін Дей, — жовчно кинув Сет. Метт хотів щось заперечити, але Сет жестом зупинив його. — Ти, недоумку, хоч розумієш, що дає слава? Усе! Одне твоє слово, і тобі що завгодно піднесуть на блюдечку. Не має значення хто і що. Весь світ прагне догодити Кевіну Дею.

	Коли він зламав руку і став допомагати тренеру, фанати слізьми вмивалися й завалили «Лисячу нору» квітами та листами. «О горе, великий Кевін Дей більше не може грати, наше життя скінчилося». Так журилися за ним, дай боже! А скажи мені... — Сет подався вперед, свердлячи Ніла поглядом. — …Коли востаннє хтось проливав сльози по тобі? Ніколи, правда? Заради Кевіна фанати готові на все, але де вони були, коли ми потребували їхньої підтримки?

	— Так ти заздриш, — сказав Ніл.

	Сет вдав, ніби хоче запустити в нього банкою.

	— Якщо він талановитіший за мене, це ще не означає, що моє життя вартує менше!

	— Ну, з таким характером ти сам відштовхуєш від себе людей, — спокійно промовив Ніл. — У вас із Кевіном в обох огидні характери, але грає він краще, ось його й люблять.

	— Послухай-но, хрінов розумник… — визвірився Гордон.

	— Сет, ти прислухався б, — перебив його Бойд. — Це твій останній рік в універі, може, настав час щось у собі поміняти? Стань лідером, поведи за собою, і ти завоюєш любов публіки.

	— А сенс? — Сет знову розвалився на дивані. — Ми — посміховисько всієї асоціації, і восени «Ворони» нас у попіл перемелють. На хріна рвати сраку, якщо жодного «Лиса» все одно не запросять до збірної?

	— Мотивація супер, — заявив Метт. — Чудовий приклад для команди. Так тримати, Сет.

	— Я прошу тебе, — кип'ятився Сет, — і всіх вас: досить тупити. Ви нічого не досягнете, поки граєте у цій команді.

	— Ну, у тебе кишка тонка навіть спробувати, а ми з Нілом доведемо, що ти помиляєшся. Так, Ніле?

	— Я просто граю, — сказав Ніл, — і на майбутнє мені начхати.

	Метт пильно на нього подивився.

	— Бути такого не може.

	— Боюся, що може, — знизав плечима Ніл.

	Мет переводив погляд з одного на іншого. Сет підняв банку з пивом у мовчазному тості; вигляд у нього був одночасно сердитий і самовдоволений.

	— Ну, ви даєте, — нарешті фиркнув Метт. Ніл і Сет промовчали. Метт вивчав стелю, поки не сказав: — Я так розумію, плани на вечір накрилися. Якщо журналюги вийшли на полювання, у центр краще не їздити. Навіть якщо б Чак виставив поліцію кампусу хоч у три ряди, нам це не допоможе. Пропоную замовити їжі та подивитися якесь кіно. Коротше, посидіть поки що і віддайтесь насолоді міркуванням про майбутні провали, а я піду поговорю з Ден.

	Провівши Метта злісною усмішкою, Сет повернувся до Ніла.

	— Може, ти й не такий тупоголовий, як я гадав.

	— А може, і такий, — відрізав Ніл і пішов геть, залишивши його на самоті допивати пиво.





РОЗДІЛ 10




	Початок навчального року припав на четвер, двадцять четверте серпня, тому вечірнє тренування в середу вийшло трохи метушливим. Ніл уже й забув, що перед початком семестру «Лиси» повинні відвідати університетського психотерапевта Бетсі Добсон. Ваймак розбив команду на пари та розподілив відвідування так, щоб відсутність гравців не позначилася на тренуванні. Першу пару склали Метт і Ден, далі йшли Аарон з Кевіном, за ними — Сет та Елісон, потім Нікі та Ендрю. Ніл та Рене були останніми.

	Тренер покликав їх з поля, щойно повернулися Нікі та Ендрю. Міньярд чекав на Рене у внутрішній зоні, щоб вручити їй ключі від машини.

	— Спасибі, — посміхнулася Рене. — Я її берегтиму.

	— Тобто Кевіну водити твоє авто не можна, а Рене — можна? — спитав Ніл.

	— Просто люблю говорити Кевінові «ні», — недобре посміхнувся Міньярд.

	— Ендрю пускає за кермо тільки Рене та мене, — додав Нікі.

	Дивлячись, як Рене крутить ключі на пальці, він усміхнувся, але в його очах стояв холод. Нікі говорив про Рене тільки добре, проте Ніл давно помітив, що нікому в команді, включаючи Нікі, не подобається її дружба з Ендрю. Ймовірно, Хеммік поділяв думку старшокурсників, які вважали, що на добросердечну Рене Ендрю погано впливає.

	— А як же Аарон? — здивувався Ніл.

	— Не примушуйте Бі чекати, — кинув Ендрю і подався на поле.

	Знизавши плечима, Нікі пішов за ним. Ніл перевів погляд з Рене на Ваймака, але відповіді на запитання так і не отримав. Рене лише тепло посміхнулася і сказала:

	— Ну, ходімо?

	Вони розійшлися по роздягальнях, щоб привести себе до ладу. Приймати душ не мало сенсу — після обіду чекало друге тренування, — але з'являтися перед Бетсі спітнілими та брудними теж не хотілося. Ніл зняв екіпірування, обтерся рушником і переодягнувся у спортивний костюм для денного кардіотренування. Після цього він дочекався Рене в кімнаті відпочинку, і вони покинули стадіон.

	Все літо Ніл намагався не залишатися з Рене Вокер наодинці, і ось тепер їм довелося удвох їхати через весь кампус до медичного центру. Нілу так і кортіло запитати, як це у неї виходить так добре ладнати з Ендрю, але він не хотів починати розмову, тому вперто витріщався у вікно в надії, що Рене зрозуміє натяк. Вона й зрозуміла — ввімкнула радіо та заповнила незручну тишу музикою.

	Ніл не очікував, що паркування виявиться забитим машинами, хоча дивуватися, насправді, не було чому: на носі навчальний рік, в «Лисячій вежі», як і в інших гуртожитках, повно народу, так що і трафік на кампусі став щільнішим. Вдень Ніл ходив на тренування, а вечорами не потикав носа на вулицю, а тому уникати зайвих контактів йому поки що вдавалося, однак у кімнату до них дедалі частіше заглядали якісь знайомі Сета та Метта. Зачувши стукіт у двері, Ніл вважав за краще сховатись від сторонніх очей, оскільки Ваймак ще не представив його комітету ні очно, ні заочно. І невидимкою Ніл збирався залишатися якнайдовше.

	Медичний центр був поділений на дві частини: у передній перебувало терапевтичне відділення, у глибині — відділення психіатрії. Після того як Рене відзначилася за обох у реєстратурі, вони попрямували коридором до кабінету Бетсі. У холі Ніл плюхнувся на блідо-блакитну канапу і постарався не дивитись на годинник. З кожною хвилиною пружина в грудях стискалася тугіше; Ніл відчував, що ось-ось лусне від напруження, але розслабитися, хоч убийте, не міг. Думка про тридцять хвилин наодинці з мозкоправом зводила його з розуму.

	Пройшла ціла вічність, перш ніж Рене вийшла з кабінету у супроводі психолога. Доктор Бетсі Добсон мала світло-каштанове, злегка завите волосся довжиною до підборіддя. Зморшки навколо рота свідчили про часті посмішки та сердечність натури. Бетсі справляла враження жінки доброзичливої, проте аж ніяк не невинною. Погляд карих очей, спрямованих на Ніла з-під окулярів у тонкій оправі, був ясний і проникливий. Ніл не злюбив її з першої секунди — далися взнаки збуджений стан і неприязнь до всіх представників цієї професії.

	— Ти, мабуть, Ніл, — сказала вона. — Привіт.

	Ніл змусив себе піднятися з канапи та підійти до неї. Бетсі простягла руку для привітання, і він енергійно потиснув її. Рене тихцем посміхнулася — мабуть, хотіла його підбадьорити — і відійшла вбік. Придушивши бажання витерти долоню об штани, Ніл пішов коридором першим. Відчинені були лише одні двері, і на табличці збоку значилися ім'я та прізвище Бетсі. Ніл увійшов і озирнувся: крісло і навпроти — невеликий диван, розділений журнальним столиком; у центрі столика — рослина в горщику; на дивані та кріслі акуратно розкладені декоративні подушки, а на письмовому столі в кутку кабінету — нічого, крім електроплитки та чайника; біля стіни — невисокий стелаж, три нижні полиці якого зайняті книгами, а верхня повністю заставлена скляними дрібничками; дрібничок хоч і багато, але на них ні порошинки, і розглянути можна кожну — так вдало вони розставлені.

	Лікар увійшла до кабінету слідом.

	— Мене звуть Бетсі Добсон, але ти можеш звати мене як завгодно: Бетсі, док або навіть «Гей, як вас там». До якого звертання тяжієш ти — Ніл чи містер Джостен?

	— Як забажаєте, — відповів Ніл.

	— Тоді хай буде Ніл. Якщо раптом відчуєш дискомфорт або вирішиш, що я переступаю особисті межі, просто скажи, і ми змінимо формат. Добре? — Трохи помовчавши, Бетсі продовжила: — Влаштовуйся зручніше, а я поки приготую гарячого какао.

	— Але ж на дворі серпень, — зауважив Ніл, присідаючи на краєчок дивана.

	— Шоколад смачний будь-якої пори року, хіба ні?

	— Не люблю солодке.

	Бетсі дістала з ящика столу кухоль та банку з какао.

	— Як розумієш, сьогодні ми просто познайомимося. Це не звичайний сеанс, де я аналізую все, що ти розповідаєш, а потім даю поради та рекомендації, тож розслабся. Ти колись ходив до психолога?

	— Ні, — відповів Ніл. — І не розумію, що взагалі тут роблю.

	— Кілька років тому у Пальметто запровадили таке правило. Адміністрація університету покладає великі надії на всіх студентів, а на спортсменів особливо. Наші бесіди — спосіб розвантажитися, зняти психологічну напругу.

	— Тобто ректорат стежить, щоб їхні інвестиції окупалися, — ви це мали на увазі?

	— Можна і так сказати. — Бетсі розмішала напій, взяла кухоль і сіла в крісло навпроти Ніла. — Розкажи про себе, Ніле.

	— Що саме ви хочете знати?

	— Звідки ти?

	— Мілпорт, Аризона.

	— Не чула про нього.

	— Маленьке містечко. Місцеві жителі або дуже старі, або занадто молоді для того, щоб звалити звідти. Робити там зовсім нічого, хіба що займатися спортом або грати в лото. Ми, наприклад, переїхали до Мілпорта лише тому, що він розташований на півдорозі між Тусоном і Фініксом. Мати працювала в Тусоні, батько — у Фініксі.

	— Чим займаються твої батьки?

	У Мілпорті Ніл не часто розповідав про свою сім'ю, але в Арізону приїхав з готовою історією про те, хто такі та чим живуть Джостени. Від однокласників та тренера він її таки притримав, але для Бетсі легенда цілком годилася.

	— Мати — інженер, а батько навчається на курсах водіїв вантажівок.

	— Вони приїдуть на першу гру?

	— Ні, а з якої радості? — здивував Ніл. — Вони спорт не люблять.

	— Але ж у твоєму житті ексі займає дуже важливе місце, а ти їхня дитина. Твої останні результати просто вражаючі. Цілком природньо, якщо мама з татом приїдуть тебе підтримати.

	— Ні. Вони… — Ніл покрутив у повітрі рукою, начебто підбираючи слова. — Ми не настільки близькі. Коли я навчався в школі, вони стежили за моїм здоров'ям, перевіряли оцінки й таке інше, але вчителів поіменно не знали та й на матчах за мене не вболівали. Тож і в університеті не будуть. Вони живуть своїм життям, я своїм. Нас усіх це влаштовує.

	— Впевнений?

	— Якщо сказав, значить, певен. І взагалі я не хочу обговорювати моїх батьків.

	Бетсі незворушно перейшла до наступного питання:

	— Як у тебе складаються стосунки із товаришами по команді?

	— На мою думку, більшість із них хворі на голову.

	— Хочеш сказати, вони тебе лякають?

	— Хочу сказати, що вони з привітом, і вам це відомо краще за мене. У п'ятницю ми найімовірніше ганебно продуємо, але навряд чи це когось здивує.

	— Ти готовий до гри?

	— І так, і ні. Я знаю, що не дотягую до команди першого дивізіону і все одно хочу спробувати. Я часто дивився ігри по ящику, але ніколи не був на справжньому стадіоні, на справжньому матчі. В Арізоні ми грали на футбольному полі з трибунами, які ледве вміщали дві тисячі глядачів. Тренер сказав, що на першу гру сезону всі квитки вже розпродані. Я мрію побачити «Лисячу нору», забиту вболівальниками під зав'язку. Упевнений, це буде офігенно.

	— До того ж у п'ятницю твій дебют, — додала Бетсі. — Комітет пішов на велику поступку, дозволивши Девіду не розкривати карти до початку сезону. Уявляю, що буде, коли тебе представлять публіці.

	Ніл не відразу зрозумів, про кого йдеться, адже на ім'я Ваймака кликала лише Еббі. Невимушеність, з якою Бетсі назвала його Девідом, натякала, що їх пов'язує щось більше, ніж стосунки спортивного тренера та лікаря-психотерапевта. Можливо, звісно, причина лише в тому, що Бетсі приділяє команді Ваймака багацько часу, проте Ніл сумнівався в цьому. Він пригадав свою першу вечерю в Південній Кароліні, коли Еббі згадала, що запросила і Бетсі. Мабуть, трійця дружна, а Нілу це може бути небезпечно. Як часто вони обговорюють «Лисів»?

	— Ви дружите з тренером, — озвучив свій здогад Ніл.

	— Ми з Еббі навчалися в одній школі в Чарльстоні й продовжуємо спілкуватися. Це вона познайомила мене з Девідом, — розповіла Бетсі. — Так, ми друзі, але як лікар я дотримуюся конфіденційності щодо своїх пацієнтів. Все, про що ми з тобою розмовляємо, залишиться між нами. Еббі та Девід ніколи не поставлять неетичних питань, і я теж їм нічого не скажу. Ти мені віриш?

	— Чого б це? Я вас уперше бачу.

	— Що ж, твоє право. Сподіватимемося, згодом я завоюю твою довіру.

	У будь-якому випадку подальших побачень з Бетсі Ніл не планував, тому відкараскався нейтральним:

	— Сподіватимемося.

	Він кинув погляд на годинник, прикинув, чи довго тут сидить, і придушив зітхання. Бетсі якщо це і помітила, то ніяк не прокоментувала і до кінця зустрічі теревенила про всіляку нісенітницю, на кшталт майбутнього ігрового сезону і навчального року. Ніл продовжував видавати наперед узгоджені відповіді, які мали вгамувати цікавість психолога, а сам подумки рахував хвилини до кінця. Коли відведений час вийшов, Ніл підвівся і покинув кабінет. Бетсі провела його коридором, а потім зупинилася і потиснула йому руку.

	— Приємно було познайомитись.

	— Взаємно, — збрехав Ніл.

	Рене встала з канапи, ще раз попрощалася з лікарем, і вони вдвох вийшли надвір.

	Відперши ключима двері, Рене подивилася на Ніла поверх даху авто.

	— Все пройшло непогано, так? А Ендрю стверджував, що для тебе це буде катастрофа. Він навіть ставив гроші, що ти зненавидиш Бетсі.

	— Ставив гроші? — насупився Ніл. — Ви вдвох билися об заклад?

	— Так, — кивнула Рене. — Окрім нас нікого не було.

	Ніл провів все літо, приховуючи правду від товаришів по команді, але пів години в товаристві Бетсі остаточно змучили його, і сил тримати оборону вже не залишилося. Втішало лише те, що в цьому випадку його чесність обернулася для Рене програшем. Ендрю, звісно, псих, але його розкусити легше, ніж Рене з її ввічливою усмішкою.

	— Сподіваюся, поставила небагато. До речі, як ви з Ендрю умудряєтесь жити душа в душу? За ідеєю, ви мали б ненавидіти один одного.

	— Ти або занадто добре думаєш про мене, або занадто погано — про Ендрю, — сказала Рене, сідаючи за кермо. Ніл зайняв пасажирське сидіння поряд. Коли обидва пристебнулися, Рене повернула ключ запалення. — Віра не завжди дозволяє мені поділяти його думку, але ми з ним розуміємо одне одного.

	Напевно, за привітністю Рене та її хрестиком на шиї крилося щось серйозне, якщо Ваймак узяв її у свою команду покидьків, але що конкретно? Ніл перебрав найрізноманітніші варіанти, починаючи від роздвоєння особистості та закінчуючи клінічним божевіллям. Усі його теорії здавалися малоймовірними, але хоча б допомогли скоротити дорогу назад.

	Їхнє повернення на стадіон послужило сигналом до перерви на обід. «Лиси» попоїли прямо на трибунах, поділившись на кілька груп. Залишалася майже година на відпочинок і перетравлення їжі, а потім на них чекало виснажливе двогодинне кардіотренування. Зазвичай, вони тренувалися до самої вечері, але оскільки завтра стартував навчальний рік, Ваймак відпустив усіх раніше.

	Вийшовши з душу останнім, Ніл виявив, що команда зібралася в кімнаті відпочинку і всі чекають на нього. Ваймак запросив його сісти. Ніл зайняв своє звичне місце і покрутив головою на всі боки, дивуючись тому, що відбувається. Решту, мабуть, цей несподіваний збір анітрохи не стривожив. Компанію Ендрю набагато більше складав сам Ендрю, який вже давав хропака, хоча якихось п'ять хвилин тому ще не спав. Весь тиждень він зрушував прийом пігулок, пристосовуючись до нового режиму, проте його організм ще не перебудувався, і час від часу Ендрю просто вирубувався. Ваймак мирився з цим, як міг.

	— Слухайте сюди, засранці. — Ваймак клацнув пальцями, привертаючи увагу команди. — Із завтрашнього дня починається навчання, а отже, змінюється і час тренувань. Вранці о шостій годині ми зустрічаємося в залі; з п'ятнадцяти нуль-нуль тренуємось на стадіоні. Ваш розклад я бачив, усі все чудово встигають, тому запізнень я терпіти не буду. Це зрозуміло?

	— Так, тренере, — хором підтвердили «Лиси».

	— В університеті ви тепер не одні, — провадив далі Ваймак, — усі факультети в зборі. Відповідно, доведеться уживатися з великою кількістю народу. Штат поліції кампусу збільшено вдвічі, але на неї особливо не розраховуйте. Не робіть дурниць, будьте пильні. Якщо хтось буде до вас докопуватися, кличте на допомогу. Якщо почнуть липнути репортери, відповідайте, що ви не маєте права давати коментарі до суботнього шоу Кеті.

	— Кеті? — перепитала Ден.

	— Кеті Фердинанд. — Ваймак ковзнув поглядом по недоумкуватому обличчю Даніеля і роздратовано кинув Кевіну: — Ти що, їм не сказав?

	— Не було приводу, — буркнув Кевін.

	— Ви про ранкове шоу з Кеті Фердинанд? — здогадався Метт.

	— Саме так, — кивнув Ваймак. — Час, зрештою, про себе нагадати. Плюс це частина угоди з Чаком та комітетом. Кевін вибрав Кеті, тому що вона погодилася почекати, доки ми відіграємо перший матч. Тож у суботу вранці дружно їдемо до Рейлі на ексклюзивне перше інтерв'ю.

	— Вона, мабуть, знепритомніла від щастя, коли ти сказав «так», — дивлячись на Кевіна, посміхнувся Метт. — Ти взагалі коли востаннє з'являвся на публіці?

	— Четвертого грудня, — похмуро відповів Дей.

	— Чого ж ви раніше не сказали? — Здивувалася Ден. — Я спеціально встану раніше, щоб подивитися.

	— Краще їдь у студію разом із нами, — запропонував Ваймак, проігнорувавши похмурий погляд, посланий йому Кевіном. — Кеті запросила на передачу всю команду, обіцяла посадити нас у перший ряд. У будь-якому разі ми їдемо автобусом, так що місць вистачить.

	— Ти хотів, щоб ми залишилися вдома? — Запитала Рене у Кевіна.

	— Та все одно, — знизав плечима той.

	Нікі з усмішкою потягнувся через сплячого Ендрю до Кевіна і поплескав того по плечу.

	— Просто він розуміє, що перед камерою доведеться вдавати з себе душку, і не хоче, щоб ви дізналися, яким він може бути вихованим. А уявляєте, що станеться з фанатами, якщо вони побачать справжнього Кевіна Дея?

	— Усміхатися ще не розучився? — посміхнувся Метт. Кевін похмуро зиркнув на нього спідлоба, але Метт лише розреготався. — Мабуть, варто подивитися. Особисто я поїду.

	— Я візьму в дорогу пончиків, — пообіцяла Ден. — Рене, Ніле, ви як?

	— Спасибі, я пас, — відмовився Ніл.

	— Ні, тут не тобі вирішувати, а мені, — відрізав Ваймак. — У п'ятницю вранці комітет оприлюднить інформацію про твій перехід. Поки не вляжеться галас, від мене ні на крок.

	— Я сам можу про себе подбати, — упирався Ніл.

	— Неймовірно радий за тебе. Тепер твоя справа — грати, а піклуватися про тебе будемо ми з Еббі. Будь ласкавий, розберися з пріоритетами. — Ваймак трохи помовчав, а потім задоволено кивнув і подивився на команду. — Запитання, пропозиції, прохання? Ні? Добре, тоді вимітайтеся. Всім як слід виспатися! Кевіне, розбуди цього ненормального, тільки обережно, а то самому прилетить у бубон. Не вистачало ще, щоб ти з'явився на перше заняття з фінгалом.

	— Я розбуджу. — Скорчивши невдоволену міну, Хеммік енергійно струсонув Ендрю за плече.

	Ендрю, що мирно проспав усі збори, миттю схопився на ноги. Він ще не прокинувся, а його кулак уже влетів у груди Нікі з такою силою, що Ніла, що вздрів це видовище, самого мало не скрутило від болю. Хапаючи ротом повітря, Нікі захрипів і привалився до підлокітника дивана. Ендрю ще трохи пововтузився на подушці, розплющив очі та витріщився на Нікі. Ніл не розраховував побачити в обличчі Міньярда каяття, але й такого збентеженого подиву теж не чекав.

	— Нікі, ти вмираєш? — обережно спитав Ендрю.

	— Я порядку, — скреготнув Хеммік.

	— Збори закінчені, ходімо, — сказав Кевін.

	Ендрю обвів поглядом приміщення та товаришів по команді.

	— Я пропустив усю розмову, — констатував він.

	— Кевін потім тобі перекаже, — сухо озвався Ваймак. — Валіть, доки я не змусив вас пробігти ще з десяток кіл.

	«Лисів» як вітром здуло.





	* * *

	Ранкове тренування в четвер завершилося о восьмій годині, щоб ніхто не спізнився на перше заняття, і Ніл в останній момент прийняв пропозицію Метта підкинути його до гуртожитку. Переодягнувшись у більш-менш відповідний для універу одяг, він схопив свою сумочку, вийшов з «Лисячої вежі» і влився в загальний потік спортсменів, що прямували вниз пагорбом. Більшість із них на честь початку навчального року одягнулися у традиційні кольори «Лисів», тому від великої кількості помаранчевого та білого на тротуарі рябіло в очах. Ніл, який планував залишатися непомітним якнайдовше, традицією знехтував. Щоправда, вже завтра вибору у нього не буде: у день гри «Лиси» зобов'язані носити кольори команди.

	На англійську Ніл прийшов заздалегідь, завдяки чому зумів зайняти містечко в дальньому кутку. Викладачка влетіла до кабінету з дзвінком; за спиною у неї підстрибували кучері. Жвава молоденька аспірантка з порога дала зрозуміти, що для першокурсників немає нічого важливішого за її предмет — і бути не може. Вислухавши навчальний план, Ніл вирішив, що ця училка явно ненормальна. Замість іспитів у середині семестру вони писатимуть твори, твори, твори. Добре хоч Ніл записався на додаткові. Звісно, довелося заморочитися, щоб втиснути їх у свій розклад, а потім ще побігати, оформляючи заявку, але без них він навряд чи впорається. Письменником Ніл був у кращому разі посереднім, а посередній рівень, схоже за все, у цієї мадам все одно що нульовий.

	Сьогодні, однак, вона лише познайомила студентів із програмою та попросила кожного коротко представитися, а потім усіх відпустила, бадьоро попрощавшись до наступного вівторка. Другою парою стояла хімія. Група виявилася численною, так що заняття проходило в потоковій аудиторії. Ніл улаштувався на верхньому ряду. Дошки звідти видно не було, проте ніхто не дихав у потилицю.

	На відміну від англічанки, хімік виклав навчальний план буквально за пару хвилин і одразу перейшов до вступної лекції. Від його монотонного бубніння нестримно хилило в сон, і Ніл колов себе ручкою щоразу, коли відчував, що ось-ось відключиться. Якщо так подумати, вчора слід було б відмовитися від нічного тренування з Кевіном, щоправда, Кевін навряд чи б це йому дозволив. Ніл розумів, що відтепер в універ приходитиме вічно не виспаний.

	Сімдесят п'ять притупляючих розум хвилин минули, то ж Ніл нарешті вирвався на волю і вийшов на сонячне світло. За цей час кампус оживився. «Сови» зустрілися з «жайворонками», і це означало лише одне: щільні натовпи на тротуарах у перервах між парами. Більша частина студентів були одягнені в оранжеве та біле; Ніл навіть розгледів кілька обручів з лисячими вухами.

	Невелика площа в центрі кампуса рясніла наметами всіляких студентських об'єднань. Волонтери роздавали атрибутику та охоче вказували дорогу новачкам, що заблукали. Енергії, що скупчилась у повітрі навколо столиків, вистачило б, щоб забезпечити електрикою невелике містечко, причому народ тут головним чином обговорював або п'ятничну гру «Лисів», або футбольний матч, призначений на суботу.

	Крокуючи, Ніл розглядав пачку магнітиків, яку йому таки всунули волонтери. На кожному з них була зображена емблема тієї чи іншої студентської команди та розклад ігор осіннього сезону. Ніл викинув їх в урну, залишивши собі лише магніт із символікою ексі, та і його засунув глибше в кишеню, щоб не дивитись на числа. Два тижні тому Ваймак отримав затверджений розклад: команди університетів Пальметто та Едгара Аллана гратимуть одна проти одної у п'ятницю тринадцятого жовтня. Близькість цієї дати стискала горло, наче зашморг.

	Маневруючи в натовпі, Ніл попрямував до трьох університетських їдалень. У двох годували звичайних студентів, у третій — тільки спортсменів; пояснювалося це складним розкладом тренувань і необхідністю в особливому раціоні. Всі три їдальні працювали в режимі буфета, проте в меню спортивної їдальні була лише одна «нездорова» страва на день, тоді як дві інші щодня могли похвалитися багатим вибором піци та десертів. За умовами контракту, Ніл міг харчуватися в будь-якій із трьох їдалень без жодних обмежень, проте Ваймак наполегливо рекомендував відвідувати лише спортивну.

	В обідній залі було людно, хоча, можливо, Нілу так тільки здалося, бо зал вміщав лише сотню людей. Приклавши картку харчування до термінала, Ніл узяв тацю та навалив на нього їжі з тим розрахунком, щоб протриматися до восьмої вечора. О восьмій закінчиться тренування, і на сьогодні він буде вільний, оскільки основну частину університетських занять розподілив на понеділок, середу та п'ятницю.

	Повернувшись до гуртожитку, Ніл не застав сусідів по кімнаті та спокійно розташувався за столом із конспектами. Перший навчальний день, і вже три завдання: підготувати невеликий реферат, прочитати п'ятдесят сторінок тексту та відповісти на цілу сторінку питань про прочитане. Він задумався, що з цього простіше, але минуло п'ять хвилин, а натхнення його так і не навідало, і він стомлено поклав голову на стіл.

	Ніл зрозумів, що заснув, тільки коли його розбудив гуркіт пострілу. Він підскочив так різко, що штовхнув ліктем стос книжок і зошитів, які з гучною стукотнею впали на підлогу. Він запізно зрозумів, що чув не постріл, а просто клацання дверного замка. На порозі зі спантеличеним обличчям стояв Метт.

	— Дивлюся, ти вже взявся до справи, — сухо зауважив він.

	— Типу того.

	— Хотів би я сказати, що далі буде легше, але ... — Метт знизав плечима. — Закінчував би ти із нічними тренуваннями.

	— Я в порядку, — уперто сказав Ніл. Він нізащо не полишить тренування. Якщо вибирати між навчанням та ексі, то відповідь очевидна. Все одно він не затримається тут довше, ніж на пару місяців, а тому не пожертвує жодною секундою на полі, хоч би чого це йому коштувало.

	— Щось занадто часто я це від тебе чую, — сказав Метт. — Здається, ти сам не зовсім розумієш, що це означає.

	Заперечити Нілу було нічого, тому він промовчав. На щастя, Метт не став розвивати тему та сів за свій ноутбук. Півгодини, що залишилися до тренування, Ніл провів у думках про жовтень і «Воронів».





РОЗДІЛ 11




	Жвава атмосфера четверга і близько не могла зрівнятися з лихоманкою, що поглинула університет у п'ятницю. За ніч усі корпуси прикрасили яскравими оранжево— білими прикрасами. На кожному ліхтарному стовпі висіли плакати та стрічки. На площі змінювали один одного студентські музичні гурти, а у свіжому випуску університетської газети опублікували докладну програму вечірнього святкування. По кампусу пурхали зграйки чірлідерок, і їхні короткі спіднички та сліпучі посмішки чимало сприяли загальному піднесеному настрою.

	Повсюди були моторошні корки: величезні юрби глядачів стікалися в університет у ці вихідні, щоб одну за одною побачити стартові ігри сезону. На перемогу у першому матчі ніхто з «Лисів» не сподівався: проти них грав давній суперник, університет Брекенріджу. До переходу «Воронів» команда Брекенріджа вважалася найбільш титулованою у всьому окрузі. Футбольна команда Пальметто, на щастя, мала набагато більше шансів на успіх. Злити відразу обидва матчі— відкриття було б зовсім прикро.

	Поліцію кампуса цього дня вивели на вулиці у повному складі. Поліцейські допомагали регулювати дорожній рух та стежили, щоб гості не заважали заняттям. Ніла пересмикувало від одного виду синьої форми, але він мирився з присутністю копів: краще вони, ніж репортери. Йому і без того було нудно, адже зранку довелося одягнути джерсі з емблемою «Лисів». У будь— якій аудиторії поява Ніла викликала ажіотаж. Найбільше йому хотілося втекти і до початку гри не потикати носа з «Лисячої вежі», але спортсменам не дозволялося пропускати заняття без довідки від лікаря. Представник спортивного комітету весь день заглядав у вікна кабінетів, рахуючи студентів по головах, і про прогул Ніла насамперед доповіли б Ваймаку.

	На його щастя, «Лиси» передбачили труднощі, з якими йому довелось зіткнутися. Коли Ніл вийшов із кабінету іспанської, біля дверей уже чекав Метт; він і провів його до наступної аудиторії. Зараз було не важливо, чи вболівальники підтримують свою команду: всі стояли на вухах через Ніла, адже таємне стало явним. Усі, хто стежив за новинами, вже знали: КРЕ поступився власними правилами, щоб зберегти анонімність Ніла Джостена. Влітку Ніл час від часу копирсався в інтернеті, перевіряючи, чи працює тактика комітету. Однак з сьогоднішнього ранку його ім'я звучало буквально звідусіль.

	Так само неприємно було переконатися в тому, що в травні Ендрю йому не збрехав і в кожній статті, де згадувався мізерний ігровий досвід Ніла, наводилися слова Кевіна Дея про те, що Ніла чекає велике майбутнє у спорті. Кевін дійсно сказав, що одного разу Ніл увійде до складу національної збірної, і ця гучна заява з вуст колишнього чемпіона тільки додала інтриги образу таємничого десятого номера «Лисів».

	Від чужих поглядів Ніла корючило, але Метт впевнено вів його за собою.

	Після математики Рене провела його на історію, акуратно оминувши групу чірлідерок, які занадто пізно помітили, як повз них промайнула «лисяча» форма. Далі шефство над Нілом перейшло до Елісон. У неї видалося вікно, і вона разом із Сетом потягла його обідати. Від хвилювання Нілу шмат у горло не ліз, проте він покірно наповнив піднос і сів за стіл.

	Ніл вперше виявився наодинці з цією парочкою, але все пройшло краще, ніж він очікував. Допомогло й те, що сьогодні стосунки Сета та Елісон перебували у мирній фазі. Говорили вони в основному один з одним, лише зрідка звертаючись до Ніла, якого цілком влаштовувала роль мовчазного глядача. Його вразило, що Сет здатний виявляти як відверту ворожість, а й інші емоції, і все-таки Ніл не розумів, що у ньому знайшла Елісон. Дівчина з такими грошима та зв'язками могла отримати що завгодно і будь-кого, а вона обрала своєю командою «Лисів», а своїм хлопцем — Сета. Чорт його розбере, що там у неї в голові.

	— Ну? — Запитала Рейнольдс, вирвавши Ніла з задумів. — З ким підеш?

	За їжею Сет та Елісон тільки й говорили, що про банкет на честь відкриття сезону ексі, куди запрошувалися усі команди південно-східного округу, зокрема «Воронів». Ніл на бенкет не збирався, але переконливу відмазку поки що не придумав.

	— Ні з ким, — відповів він.

	— Не тупи, — сказала Елісон. — Подружка знайшлася навіть для чудовиська.

	Несподівано. Втім, вгадати, хто вона, не складало труднощів.

	— Рене?

	— Вона його ще не запрошувала, але незабаром запросить. — Розламавши коржик на шматочки, Елісон почала мочати їх у залишки салатної заправки. — Ставки ми робимо тільки на те, погодиться він чи ні. Куш набирається чималий, так що, якщо хочеш взяти участь, поспіши.

	Крім ексі та життєвих труднощів, «Лисів» об'єднувало лише одне: незрозуміла пристрасть до фінансових суперечок з найідіотичніших приводів. Приклад тому Ніл побачив невдовзі після початку тренувань — без суперечки не минало й тижня.

	— А Ендрю та Рене?.. — Він перевів погляд з Елісон на Сета і назад.

	Сет скривився, ніби його занудило.

	— Сподіваюся, ні.

	Елісон манірно випросталась і знизала плечима.

	— Рене клянеться, що цього ніколи не станеться. І я їй вірю, — додала вона, подивившись на Гордона так, наче чекала заперечень.

	Той мовчки ламав курку на своїй тарілці. Елісон націлила на Ніла шматочок коржика.

	— З вибором пари не тягни, час біжить. Попроси Аарона познайомити тебе з «Лисичками». Упевнена, Кейтлін підбере тобі симпатичне дівчисько.

	Чого Нілу хотілося найменше, так це мати мутки з чірлідеркою. Мілпортські дівчата з групи підтримки залишили по собі не найкращі спогади.

	— Хто така Кейтлін?

	— Неофіційна дівчина Аарона, сьогодні на грі її побачиш. Вони сохнуть один по одному на відстані — страшенно зворушливе видовище. — Елісон кинула погляд на годинник і відсунула стілець. — Все, я побігла. У мене зустріч із юристом. — Перегнувшись через стіл, вона цьомкнула Сета в губи, забрала свій піднос і помчала.

	Через кілька хвилин хлопці теж встали з-за столу. Сет відвів Ніла на риторику, а опісля його зустріла Ден і, провівши до перехрестя біля «Лисячої вежі», пішла на ще одну пару.

	— Відпочинь, — наостанок порадила вона, — вечір сьогодні буде довгим.

	Ніл, напружений з самого ранку, розумів, що порада безглузда, і все ж, повернувшись до гуртожитку, вирішив прилягти.

	За роки у статусі втікача він навчився терпіти настирливу цікавість і підозрілість мешканців глухих містечок на кшталт Мілпорта. Проте в Пальметто Ніл відчував себе особливо незатишно, можливо тому, що «лисяча» форма та членство у команді автоматично робили його об'єктом загальної уваги. Злитися з фоном тут не вийде — у формі, та ще й після сьогоднішнього матчу це буде просто нереально. В університеті двадцять одна тисяча студентів і відтепер Ніл грає не за себе, а за кожного з них.

	Через гру вечірнє тренування у п'ятницю скасували. «Лисам» належало з'явитися на стадіон о шостій п'ятнадцять, за сорок п'ять хвилин до початку матчу. О пів на шосту Метт зазирнув у спальню і покликав Ніла перекусити зі старшокурсниками. Ден впоралася з вечерею першою і пішла відвідати компанію Ендрю. Повернулася вона похмура, але Метт підбадьорливо стиснув її руку.

	— Він витримає. Минулого ж сезону витримав.

	— Хіба Кевін грав минулого сезону? — Не зрозумів Ніл.

	Старшокурсники перезирнулись. Ніл по черзі вивчив очима кожного, намагаючись розшифрувати їхню безмовну розмову. На обличчях Сета та Елісон читалися несхвалення і прикрість, Рене лагідно посміхалася. Метт, роздратовано скривившись, знизав плечима, ніби поступаючись словом Даніель. Зрештою Ден зітхнула і подивилася на Ніла.

	— Ми тобі дечого не сказали, — почала вона. — Ми вже давно збиралися посвятити тебе в цю справу, але через ваші з Ендрю вічні розбірки вирішили почекати. Не знали, як ти відреагуєш.

	— Думали, проговоришся, — перевела Елісон.

	Ден скорчила невдоволену гримасу, але заперечувати не стала.

	— Що ж, Ендрю офіційно наказано приймати ліки, так?

	Ніл миттєво здогадався, до чого вона хилить, хоча вважав за краще не вірити своїй здогадці.

	— Так. Це частина угоди.

	— Але є ще окрема домовленість між Ендрю та тренером, — продовжувала Ден. — У команду Ендрю погодився ввійти з однієї причини: Ваймак пообіцяв, що дозволить йому не приймати таблетки в дні матчів. Тренер поінформував нас, тільки тому, що нам грати на полі з Ендрю, але більше про це ніхто не повинен знати. Навіть Бетсі не знає. Адже вона його лікар, і їй довелося б щось із цим робити.

	— Як же Ендрю стоятиме на воротах, якщо йому стане погано? — насупився Ніл.

	У Колумбії Міньярд глушив синдром відміни (Прим. Ред. Синдром відміни — патологічний стан, який розвивається при раптовому припиненні вживання лікарських препаратів, які, як правило, були вживані у тривалий час і/або у великих дозах (наприклад, психотропних чи наркотичних речовин) випивкою та «крекерним пилом», але тут цей спосіб не спрацює. Ніл добре пам'ятав, як тоді, на узбіччі, Ендрю трусило і вивертало навиворіт.

	— Поки що з ним все гаразд, — вставив своє слово Бойд. — Процес відміни у нього проходить у три етапи. — Він виставив руку на рівні очей. — Уяви, що ти цілий день ширяєш у небі — так тобі кайфово, а потім пропускаєш прийом ліків. Спершу тебе ніби шпурляє об землю. — Метт опустив долоню на рівень пояса. — Це перша стадія. А нудота та все інше починаються на другій.

	— У день гри Ендрю підлаштовує прийом пігулок під початок матчу, — підхопила Ден. — Він пропускає ту пігулку, яку має випити за пів години до стартового свистка, і стоїть на брамі весь перший тайм. Зазвичай йому вдається протриматися до перерви. Потім приймає ліки та другу половину гри сидить у запасі.

	Отож чому Ендрю проспав всю дорогу до Колумбії. Він майже протримався до того першого ресторанчика, але його накрило на повну.

	— А третя стадія?

	— Або Ендрю отримує таблетки, або ти отримуєш ножем у пику, — сухо відповів Метт. — І смішного в цьому мало. На щастя, у такому стані ми бачили його лише раз.

	— Сьогодні до цього не дійде, — сказала Ден. — Крім того, ви з ним узагалі будете на різних половинах поля. Просто ми подумали, що тебе теж треба ввести в курс справи, нехай із запізненням. Ти як, через це не збісишся?

	— Це може вплинути на гру? — запитанням на запитання відповів Ніл.

	— Не більше, ніж все інше, — знизав плечима Метт.

	— Тоді мені по барабану. Нехай робить, що хоче.

	Ніл сказав правду, хоча його не полишали сумніву, але як сформувати їх у слова, він не знав. Ендрю казав, що ненавидить ексі, то навіщо він мучить себе, зіскочуючи з пігулок на час гри? Під ними матч проходить веселіше, хіба ні? Залишається лише припускати, що ліки Ендрю Міньярд ненавидить сильніше за ексі. Думка ця здалася Нілу цікавою, але сьогодні йому ніколи було її обмірковувати.

	Покінчивши з їжею, всі швидко прибрали за собою посуд і вийшли в коридор, де зустрілися з братами та Кевіном. Ендрю, як завжди, виглядав досить задоволеним і розслабленим, а Кевін, навпаки, був помітно напружений. Сьогодні він уперше після травми вийде на поле, змінить переважну ліву руку на праву, і сьогодні ж дебютує в ролі нападника «Лисів». Якщо Кевін Дей справді розраховує повернутися у спорт, сьогодні йому необхідно засяяти. Як він збирається це зробити, граючи слабкою рукою у складі слабкої команди, Ніл не уявляв.

	Виїхали вони заздалегідь, але через страшні корки все одно ледве не запізнилися. За кілька годин, що пройшли після ранкового тренування, порожній стадіон перетворився на божевільню. На стоянці голці ніде було впасти; поліцейські, розставлені на кожному кроці, допомагали вболівальникам знайти свої місця на трибунах та стежили за порядком. Глядачів пропускали через усі ворота, і при вході кожного перевіряли за допомогою ручного металодетектора. Низка поліцейських машин та дві карети швидкої допомоги відгородили коридор для проїзду спортсменів. Біля службового входу чергували двоє охоронців. Після стандартної перевірки — чи немає у них заборонених речовин чи предметів — «Лисів» пропустили всередину.

	Ваймак, який чекав у кімнаті відпочинку, одразу відправив їх переодягатися. Але не встиг Ніл ступити на поріг чоловічої роздягальні, як Кевін раптом згріб його за комір, поволік коридором до задніх дверей, відчинив їх і виштовхнув Ніла вперед себе. Той похитнувся, відновив рівновагу і наступної секунди ступив у внутрішню зону стадіону.

	«Лисяча нора» була другим університетським стадіоном, де довелося побувати Нілу (крім «Воронячого гнізда» в університеті Едгара Аллана), але в день гри він опинився на стадіоні вперше. Захоплюватися порожніми трибунами, що йдуть на запаморочливу висоту, — це одне, а бачити ці ж трибуни, забиті глядачами, — зовсім інше. З шістдесяти п'яти тисяч місць заповнено вже три чверті. Стадіон гудів від тупоту десятків тисяч ніг. Сміх і крики натовпу приголомшували, адже матч ще навіть не почався. Ніл уявив, як вибухне натовп, коли «Лиси» заб'ють. Напевно, від цього реву у нього затріщать кістки.

	Появу Ніла та Кевіна у внутрішній зоні дуже скоро помітили. Найближча трибуна стала на вуха, і крики фанатів хвилею побігли вгору. Музиканти «Рудих нот», університетського оркестру, ще розсаджувалися на місця, проте на натхнення публіки відгукнулися негайно. Почувся затятий барабанний дріб, і трубачі заграли командний гімн «Лисів». Уболівальники моментально підхопили пісню, вигукуючи слова на порожнє поле та в обличчя одне одному.

	— Не розчаруй їх сьогодні, — крикнув Кевін на вухо Нілу. — Вони прийшли подивитися на тебе, то ж подаруй їм надію.

	— Вони тут не заради мене, — сказав Ніл. — Вони хочуть бачити великого Кевіна Дея.

	Кевін поклав руку йому на плече і трохи підштовхнув його.

	— Іди переодягайся.

	Кинувши останній погляд на трибуни, Ніл пішов у роздягальню.

	Коли всі розібралися з екіпіруванням, Ваймак зібрав команду у фоє та передав по колу листок зі стартовим складом брекенріджських «Шакалів». Пробігши очима список гравців, Метт скривився.

	— Гей, Сете, а Горила повернувся.

	— От дідько. — Сет простяг руку, вимагаючи листка.

	— Ну, принаймні, вони з самого початку сприймають нас всерйоз, — зауважив Аарон.

	— Захисту легко так казати. — Елісон забрала листок у Метта і вручила його Сету.

	— Що за Горила? — Не зрозумів Ніл.

	— Шістнадцятий номер, Хокінг, — пояснив Нікі. — Кличка Горила. Двометровий уєбан вагою сто тридцять п'ять кіло. Побачиш його — ні з ким не сплутаєш. Схожий на футболіста, який помилково забрів не на те поле.

	— Він ще й тупий, як пробка. Минулого року пропустив весь чемпіонат через неуспішність, — додав Метт. — Для нього це вже щось на кшталт традиції.

	— Він грає в захисті, — повідомила Джостену Ден, — і любить силові напади. Не дай тобі бог опинитися між ним та бортиком, Ніле. Якщо будеш ловити ґав, він переламає тобі всі кістки.

	— Але сильно не хвилюйся, — усміхнувся Метт. — Горила так намагатиметься замочити Кевіна з Сетом, що тебе й не помітить.

	— Аж полегшало від твоїх слів. — Ніл жестом вказав на своє обличчя, позбавлене будь-якого виразу.

	— Годі даремно витрачати кисень, — втрутився Ваймак. — Ворушіть дупами. Виходимо на розминку. Починаємо із простих кидків по воротах. Ендрю, Рене, міняєтеся по черзі. Ендрю, м'ячі відбивай так, щоб вони залишалися на половині поля. Хоч один полетить під час розминки до «Шакалів», і до другого тайму просидиш на лаві.

	Ніл глянув на Ендрю. З одного боку, Міньярд був свіжий як огірочок, але з іншого, до початку гри було далеко і ліки ще діяли.

	Ваймак продовжував:

	— Стартовий склад: Сет, Кевін, Ден, Метт, Аарон, Ендрю. У кожному таймі буде по три заміни, тож відпочити встигнуть усі, крім голкіперів. Кевіне, нехай тільки в руці кольне — ти йдеш із поля. І щоб без дурниць.

	— Вже вісім місяців минуло, — сказав Кевін.

	— Не варто ризикувати в першому ж матчі, — м'яко зауважила Еббі.

	Кевін невдоволено скривився, але промовчав. Задоволені, Ваймак та Еббі відправили «Лисів» за шоломами та ключками. Незабаром гравці у повній боєготовності вишикувалися біля дверей згідно з розташуванням на полі. Колону очолювала капітан Даніель Уайлдс, перший номер. У вусі Ваймака стирчав навушник, через який він чув диктора, і, коли оголосили «Лисів», тренер вивів команду до лав запасних. Шолом частково заглушував крики вболівальників, але коли Ніл разом з рештою йшов по полю, у вухах все одно дзвеніло.

	Він знав, що «Лиси» — найменша команда в НССА, а брекенріджці — найбільша, та все ж такої разючої різниці не очікував. «Шакали» у своїй пісочній з чорним формі, здавалося, займали всю протилежну половину поля, і групка «Лисів» на їх тлі виглядала жалюгідно й убого. Ніл постарався заспокоїтись, але не зумів і вирішив повністю зосередитися на розминці. Двадцять хвилин пролетіли як одна, і ось уже судді дали сигнал гравцям покинути поле і повернутися на лави: «Шакалам» через північні двері, «Лисам» через південні.

	Розібрати, що каже диктор, у загальному гомоні було майже неможливо, проте ближче до початку гри хтось здогадався додати до його мікрофону гучності. Коли настав час назвати стартові склади команд, голос диктора вже луною відгукувався від стін стадіону. Почувши своє ім'я, кожен Лис різко підіймав ключку, безмовно вітаючи глядачів. Натовп радісно ревів у відповідь, а барабанщики «Рудих нот» щосили молотили паличками.

	«У складі брекенріджських «Шакалів» сьогодні грають ...» — Диктор зачитав прізвища суперників. Фанати «Лисів» зустріли цей список гулом несхвалення та рідкими оплесками, проте брекенріджці теж не залишилися без підтримки вболівальників, які займали майже всю північну трибуну. Щойно прозвучало останнє ім'я, оркестр «Шакалів» заграв гімн, але «Руді ноти» швидко заглушили їх гімном Пальметто.

	Відчинивши двері з обох боків, на поле вийшли шестеро суддів. За їхнім знаком Ден і капітан «Шакалів» вийшли в центр поля, щоб обмінятися традиційним рукостисканням і підкинути монетку. Головний суддя показав рукою на ворота «Лисів», а наступним жестом дав зрозуміти, що перше вкидання за «Шакалами». Розбившись на трійки, судді провели кожного з капітанів з поля та зайняли свої місця вздовж ліній розмітки.

	Ваймак замахав руками, підганяючи Лисів, яким випало грати у першому таймі.

	— Ідіть і змусьте їх пошкодувати, що посміли сюди припхатися. Запасні, стійте біля окраїни поля і підбадьорюйте товаришів, але, якщо почнете кричати на суддів, я вам голови відірву. Вперед.

	Ден відвела команду до дверей і стукнула об стіну. Диктор оголосив прізвище та позицію кожного гравця, починаючи з нападу та закінчуючи захистом. Кевін вийшов на поле першим, і за його появи весь стадіон просто заревів від захоплення. Неважливо, за кого сьогодні прийшли вболівати фанати, головне, що Кевін Дей знову одягнув форму після восьмимісячної відсутності. Всі як один гадали, що Кевін більше ніколи не зможе грати, але ось той знову впевнено стоїть на середній лінії з ключкою в руці, ніби й не сумнівався у своєму поверненні.

	Слідом за Кевіном на середню лінію вийшов Сет. Ден як атакуючий півзахисник стала між середньою лінією і лінією першої чверті, на якій розташувалися Аарон і Метт. Нарешті, у ворота встав Ендрю.

	Далі настала черга брекенріджців. Нікі вказав пальцем на Горилу, як тільки той з'явився на полі, проте Ніл упізнав би його без сторонньої допомоги.

	— Не забудь потім подякувати Сету та Кевінові за те, що взяли цього здорованя на себе.

	Нікі, швидше за все, пожартував, і все ж таки Ніл про всяк випадок кивнув. Йому зовсім не хотілося зустрітися на полі з типом, на фоні якого Метт Бойд виглядав малюком.

	Нікі зиркнув на Ніла.

	— Послухай, — нерішуче промовив він, — ми так і не поговорили після того… Коротше, я збирався вибачитись, але все якось побоювався реакції. Мир?

	— Поки не знаю, — сказав Ніл.

	Обміркувавши його відповідь, Нікі зітхнув.

	— Ну, хоч так.

	Судді з важким брязкотом зачинили двері та замкнули їх на засуви. Витяжні отвори та вентилятори, розташовані під плексигласовим дахом, забезпечували циркуляцію повітря на полі. Отвори пропускали назовні звуки подач, ударів м'яча та зіткнень, але гравців майже не було чути, якщо тільки ті не кричали. Про що вони перемовлялися перед початком гри, Ніл розібрати не міг, але навряд чи це були компліменти з огляду на те, що Сет показав одному з «Шакалів» середній палець. Через кілька секунд Сет адресував той же жест Кевіну.

	— Боже, — зітхнула Еббі за спиною у Ніла, — ну хоч би на час гри прикинулися дружною командою.

	— І не мрійте, — посміхнувся Нікі. — Ставлю десятку, що за п'ятнадцять хвилин вони вчепляться один одному в горлянки.

	— Я пас, — похитала головою Елісон.

	— Може, проявите крапельку оптимізму? Перша гра в сезоні як-не-як, — зауважила Рене.

	— Ти що, не бачиш, проти кого ми граємо? — Нікі вказав на суперників. — Думаєш, оптимізм урятує нас?

	— Ну, точно не завадить, — усміхнулася Рене.

	Елісон почала щось говорити, але її заглушила сигнальна сирена. Піднявши голову вище, Ніл міг побачити чотиристороннє електронне табло, закріплене під стелею в самому центрі поля. На його екранах зображався ігровий час, кількість ударів по воротах та рахунок, а також повтори важливих моментів та великі плани. Прямо зараз йшов відлік останніх секунд до початку матчу, проте Ніл не став задирати голову і продовжував дивитися перед собою. Притулившись руками, закутими у краги, до прозорого щита, він подався вперед, намагаючись охопити поглядом все поле. Серце шалено стукало в грудях, пускаючи по тілу хвилі гарячого тремтіння. Ніл затамував подих, чекаючи першого вкидання.

	Знову зазвучала сирена, і гра почалася. Атакуючий півзахисник брекенріджців підкинув м'яч у повітря і вдарив по ньому ключкою. Характерний тріск змусив Шакалів і Лисів розбити стрій і кинутися на свої позиції. Хвилювання, яке відчував Ніл, повністю зникло під натиском глядацького інтересу. Від криків натовпу вібрувала шкіра; сотні тисяч ніг стукали в такт биття його серця. Пролунав хрускіт тіл, що зіткнулися — гра з самого початку стала жорстокою. Трибуни схвально заревіли.

	М'яч ударив у бортик перед лавкою запасних і зрикошетив. Ден встигла підхопити його на відскоку, віддала пас Сету і, продовжуючи рухатися за інерцією, врізалася в стіну. Секундою пізніше в неї влетів півзахисник «Шакалів», і стіну трусонуло від сили їхнього зіткнення. Ден відштовхнула супротивника і поспішила знову розпочати гру. У відповідь «Лисиці» на лаві запасних схвально застукали по плексигласу.

	Погляд Ніла ковзнув туди, де форвард «Шакалів» намагався обійти Аарона. Завданням Аарона і Метта було відтіснити нападаючих суперника подалі від своїх воріт, але при цьому не дуже далеко відходити від Ендрю. Той самотньо стояв на білій лінії, що маркувала воротарську зону, і спостерігав за ходом гри. Ключку він спокійно крутив у руці, наче знущаючись з «Шакалів».

	Ніл перемкнув увагу назад на м'яч, який ударився об бортик на іншому кінці поля. Ден, знову опинившись біля м'яча першою, послала його високою дугою над головою у Сета. Сет і Горила наввипередки помчали вперед, намагаючись перехопити м'яч на відскоку. Гордон був швидшим, але м'яч утримати не зміг. Не встиг він зробити й кроку, як Горила вдарив по його ключці. Зі сторони могло здатися, що стукнув він зовсім трохи, але попри все ключка Сета відлетіла вбік. Горила впіймав м'яч, розвернувся і потужно вдарив так, що той полетів через усе поле. М'яч потрапив у стіну за лічені дюйми від прямокутника воріт і відскочив убік. Ендрю провів його поглядом.

	Один із нападників «Шакалів» обійшов Метта і помчав за м'ячем. Переставши крутити ключкою, Ендрю посунувся вбік — і вчасно. Суперник швидким рухом ударив по воротах і Ендрю з силою відбив м'яч на середину поля. У спробі його зловити півзахисник брекенріджців підставив ключку, але м'яч рухався з такою швидкістю, що відскочив від сітки, і ним заволоділа Ден. У відповідь Шакал збив її з ніг, і м'яч покотився убік. В люті стукнувши держаком ключки об землю, Ден схопилася і кинулася навздогін. Шакал уже впіймав м'яч і мчав до воріт «Лисів».

	— Розумниця, Ден, тримай його, — бурмотіла Еббі.

	Перешкодити Шакалу зробити пас Ден вже не могла, тому пішла на нього тараном, тож обидва впали на поле. Фанати «Шакалів» обурено завили, вимагаючи покарати Даніель карткою, але судді на це ніяк не відреагували. Силові напади дозволялося застосовувати лише гравцям, які володіють м'ячем, або ж проти таких гравців, однак штраф не накладався, якщо зіткнення відбувалося у перші дві секунди після втрати м'яча. Арбітри розуміли: часом швидкість спортсменів настільки висока, що вони фізично не встигають зупинитися. Це залишало лазівку для грубих прийомів на зразок того, що застосувала Ден, але водночас робило гру більш видовищною.

	Тим часом жвавий Аарон вигулькнув з-під руки іншого нападника: з неймовірною спритністю він перехопив м'яч, розвернувся обличчям до своїх воріт, на ходу посилаючи м'яч Ендрю, і знову піднявся на ноги. Взявши м'яч знизу, Ендрю вибив його зі своєї половини поля. Снаряд вдарив у стелю і впав у саму гущу гравців.

	— Лиси, не спати! — заволав Ваймак.

	— Лиси, вперед! Лиси, вперед! — почали скандувати «Лисички»— чірлідерки.

	Вболівальники підхопили кричалку, повторюючи за дівчатами. До них приєдналася і лава запасних, проте Ніл, приголомшений швидкістю та розпалом гри, мовчав.

	Все літо він спостерігав, як «Лиси» гризуться між собою, і тільки зараз уперше побачив команду як єдине ціле. Попри все, ненависть до противника була сильніша за неприязнь, яку Лисиці часом відчували один до одного. Їм поки що не вистачало злагодженості, щоб виглядати справжніми профі, і все-таки грали вони здорово, до мурашок. Тепер Ніл зрозумів, яким чином «Лиси» минулого сезону дісталися третього місця і пройшли відбір до чемпіонату.

	На жаль, брекенріджці були сильнішими. На двадцятій хвилині першого тайму вони нарешті пробили захист «Лисів». Форвард «Шакалів» упіймав м'яч у сітку і збив Аарона з ніг, у прямому сенсі розчистивши собі шлях до воріт. Інші Шакали за ним кинулися до лінії першої чверті. Опинившись у небезпечній близькості від воріт, форвард завдав удару. Ендрю відбив його — і м'яч, відрикошетивши від шолома нападника, потрапив у сітку атакуючого півзахисника брекенріджців. Ден, котра миттю підбігла, спізнилася лише на частку секунди, і м'яч знову полетів у ворота. Ендрю відбив і його, але перед брамою зібралося надто багато Шакалів, і височенний Горила виявився так близько, що з легкістю впіймав снаряд у повітрі.

	— Заберіть звідти м'яч! — гаркнув Ваймак із технічної зони.

	Горила відкинув двох Лисів, наче вони нічого не важили, і помчав до воріт. Метт з відчаєм смертника кинувся йому навперейми, і за мить вони обоє покотилися газоном. Однак нападник «Шакалів», який залишився без уваги Метта, перехопив м'яч і завдав прицільного удару. За спиною в Ендрю спалахнула червона лампочка. Сигнальна сирена позначила перший забитий гол, і фанати Брекенріджа впали в шаленство. Сипаючи прокльонами, Ваймак кидався туди-сюди по технічній зоні, не знаходячи, куди виплеснути гнів.

	— Непогана спроба, Лиси! — Зааплодувала товаришам Рене.

	Радо поплескавши один одного по спинах, Шакали рушили на свою половину поля. Останнім йшов Горила. Піднявшись з того місця, де вони впали разом з Меттом, Горила підійшов до воріт і сказав щось Ендрю. Однак що б це не було, на обличчі Ендрю не здригнувся жоден м'яз, і він продовжив безтурботно стояти, спираючись руками та підборіддям на головку ключки. Недбало махнувши рукою, Горила пошурував до себе. Ден підбігла до Метта і на скору руку перевірила, чи він цілий.

	— Вони вже майже повернулися на вихідні позиції, як раптом захисник «Шакалів» штовхнув Кевіна, що проходив повз. Кевін штовхнув його у відповідь — і захисник ледве встояв на ногах. Розвернувшись, він сказав щось у спину Кевіну, а потім до нього приєднався і Сет, виразно жестикулюючи. Шакала Кевін проігнорував, а ось Сету відповів, після чого одержав від нього кулаком.

	— Я виграв, — констатував Нікі. — Усього тринадцять хвилин минуло.

	— З тобою ніхто не сперечався, — втомлено зітхнула Еббі, спостерігаючи за сутичкою Кевіна та Сета.

	— Нахріна ставити на цих недоумків! — відрізав Ваймак.

	Тим часом Ден підбігла до хлопців і грубо розштовхала їх в різні боки. Націливши на Сета вказівний палець, вона вилаяла його, потім й Кевіна. Нарешті обидва нападники повернулися на свої місця у центрі поля. Арбітри, що стояли за дверима, ще трохи почекали, потім визнали, що Ден цілком залагодила конфлікт і їхнього втручання не потрібно.

	Матч поновився. Вкидання знову робили брекенріджці, але пропущений гол розлютив Лисів, і тепер вони виглядали рішучішими. Кевін, мабуть, прийняв цей гол на свій рахунок і зажадав помсти. Отримавши м'яч від Даніель, він зніс захисника, що тримав його, помчав уперед, знайшов ідеальний кут атаки та вдарив по воротах. На стіні «Шакалів» спалахнула червона лампочка, уболівальники «Лисів» зірвалися з місць. У захопленому реві натовпу Ніл розрізнив свій голос. «Руді ноти» вдарили командний гімн, і фанати почали вигукувати його слова, наче бойовий клич.

	На середині гімну Кевін зчепився з тим самим захисником «Шакалів». Щоб розборонити їх, знадобилися зусилля Метта, Ден і трьох брекенріджців. Щойно забіяк розтягли убік, як на поле вискочили два арбітри. Шакал — винуватець бійки — отримав жовту картку, і глядачі бурхливо схвалили рішення суддів. На екранах табло з'явилося зображення мультфільму шакала, якого б'є по голові величезний молоток. Уболівальники «Шакалів» зустріли цю картинку обуреним свистом, але їхнє невдоволення потонуло в радісному гулі приймаючої публіки.

	Після того, як гравці знову зайняли вихідні позиції, арбітри залишили поле. Даніель поспішно ввела м'яч у гру. Вже на двадцятій хвилині Горила розмазав Сета по бортику. Вболівальники розлючено зойкнули. Горила безперешкодно побіг до м'яча. Ніл чекав, що Сет кинеться слідом, але той стояв, безпорадно притулившись до стіни, а потім сповз на підлогу.

	— Девіде, — стривожено промовила Еббі, але Ваймак уже поспішав уздовж бортика до того місця, де по той бік на полі корчився Сет. Один із суддів схилився над ним, а потім жестом вказав на нього тренерові. Ваймак забарабанив по плексигласовій стіні, щоб привернути увагу Сета. Пересилюючи біль, той став рачки. Ніл у розпачі переводив погляд із Сета на поле і назад. Поки він не подасть суддям знак, що не може грати, матч не зупинять, а значить, Кевіна пастимуть відразу два захисники.

	Даніель дуже скоро помітила скрутне становище Дея. Втрачаючи дорогоцінні секунди, вона випустила з поля зору м'яч і закрутилася на місці в пошуках плеймейкера. Тим часом на іншому кінці поля Кевін був затиснутий між двома захисниками «Шакалів». Він втратив м'яч та ключку, але якимось дивом встояв на ногах.

	— Подай знак, Сете! — закричав Нікі, стукаючи об стіну.

	Сет нарешті підняв ключку, сповіщаючи арбітрів, що не спроможний надалі продовжувати гру. Сигнальна сирена сповістила про зупинку матчу. Бойд, який щойно заволодів м'ячем, на час паузи перекинув його Ендрю. Притихлі трибуни спостерігали, як Сет насилу підіймався з підлоги. Ледве тримаючись на ногах, він важко припав до бортика, намагаючись відпочити та відновити рівновагу, перш ніж залишити поле. Ден одразу кинулася Сету на допомогу, а Елісон поспішила до нього з іншого боку огорожі. Обігнавши її, Ебігейл встала біля виходу на поле.

	Ваймак ляснув Ніла по плечу.

	— Рухайся.

	Всередині у Ніла все похололо. Побачивши «Лисів» у справі, той остаточно переконався, що не готовий грати в команді такого рівня. Втім, вибору у нього не було, тому він стиснув ручки ключки й слідом за Елісон побіг до дверей.

	— Покажи їм! — крикнув йому в спину Нікі.

	Елісон забрала Сета у Ден на виході з поля та допомагала йому триматися на ногах, поки Еббі знімала з нього шолом. Потім посадила Сета на лаву, а Ден жестом покликала Ніла на поле. Диктор оголосив про заміну: «Замість Сета Гордона на поле виходить гравець під номером десять — першокурсник Ніл Джостен, родом з Мілпорта, Аризона».

	Двері за Нілом з гуркотом зачинилися, і в голові раптом зринуло питання, чи з таким самим звуком зачиняється кришка труни.

	— Готовий? — коротко спитала Даніель.

	— Готовий спробувати, — відповів він.

	— Тоді вперед. — Ден стукнула своєю ключкою об ключку Ніла, і вони підтюпцем вибігли на поле.

	Під час зупинки гри обидві команди перебували за лінією першої чверті на «лисій» половині поля. Ден стала поруч з одним із захисників «Шакалів». Оскільки Ніл вийшов на заміну в середині тайму, йому потрібно було зайняти місце біля бортика майже біля воріт.

	— Це правда? — гукнув його один із Шакалів. — Тренер сказав, ти тут перший рік.

	— Це прикол такий? — пролунав дзвінкий голос, і Ніл здивовано повернув голову. Захисником, проти якого всю гру запекло бився Кевін, виявилася дівчина. — Чемпіон країни та салага-аматор в одній команді? Н-да, у Південної Кароліни остаточно полетів дах.

	— Салага та інвалід, — уточнив перший Шакал.

	Ендрю раптом хряснув ключкою по стіні, через що ближні до нього гравці так і підстрибнули на місці, а ще зиркнули на нього з явним побоюванням. Виразу обличчя Міньярда Ніл розгледіти не міг, але сподівався, що Ендрю хоча б намагається зобразити посмішку. Якщо «Шакали» дізнаються, що Ендрю не в адекваті, то не моргнувши й оком заявлять про це арбітрам, аби «Лиси» помахали на прощання своєму голкіперу. Ніл завмер, очікуючи гіршого, проте Ендрю лише зробив два кроки назад у воротарську зону. Коли всі стали на місця і заспокоїлися, пролунав сигнал до продовження гри. Ендрю підняв руку з м'ячем.

	— Гей, Піноккіо, — гукнув він Ніла, дивлячись кудись убік. Бадьорість у його голосі була натужною, проте помітити це могли лише «Лиси». — Настав час тобі побігати. Цей м'яч твій.

	Він ударив снарядом об землю, а потім з розмаху відбив його, вклавши в удар всю силу. Ніл не став чекати кидка і на максимальній швидкості помчав до воріт суперника, чкурнувши повз ворожих захисників і нападників, які ледве встигали прийти до тями. Захисниця, котра до цього вела запеклу боротьбу з Кевіном, кинулася Нілу навперейми, але він виявився швидшим, ніж вона очікувала, і їй довелося гнатися за ним через усе поле.

	М'яч вдарився у дальній бортик і на рикошеті описав широку дугу. Ніл підстрибнув, перехоплюючи снаряд у себе над головою, і цієї миті захисниця «Шакалів» опинилася в нього за спиною. Ніл відскочив убік, змахнув ключкою і побіг з м'ячем, машинально рахуючи кроки. Захисниця замахнулася, намагаючись відібрати м'яч, її ключка просвистіла за міліметр від пальців Ніла. За правилами, гравцеві з м'ячем дозволялося пробігти не більше десяти кроків, шість із яких Ніл уже зробив. Розуміючи, що за тих чотирьох, що в нього залишилися, противників не оминути, він крутнувся на місці та віддав пас Даніель. Вже наступної секунди в нього врізалася захисниця Шакалів, і він ковзнув, викинувши вбік руку і тягнучи по землі ключку в спробі зберегти рівновагу.

	Ден зробила передачу на Кевіна. Горила був величезний, а тому й повільний; Кевін вигулькнув перед ним і впіймав м'яча, потім вивернувся і кинув його вперед, виграючи час для обходу ворожого захисту. У відповідь розлючений Горила вибив ключку у нього з рук. Кевін вилаявся і, морщачись, різко струснув кистями. Вийшовши із зони воріт, голкіпер «Шакалів» відправив м'яч на інший кінець поля. Метт прийняв снаряд і ударом запустив так, щоб, зрикошетивши від стелі, він приземлився в зоні досяжності нападників. Спіймавши його, Кевін встиг зробити два кроки та вдарити по воротах, і цієї ж секунди в нього гарматним ядром влетів Горила. Дей впав з такою силою, що стрімголов покотився газоном.

	Воротар повернув м'яч Горилі, і той знову пальнув його у стіну «Лисів». Коли м'яч відскочив від неї, захист «Шакалів» рвонув за ним, змушуючи Ніла та Кевіна повернутися на свою половину поля. Шакалам вдалося відтіснити їх за лінію першої чверті, і Ніл раптом усвідомив, що стратегія «навалися-всім-гуртом-на-воротаря» його вибішує до нестями. Дивитися — тим паче здалеку, — як Шакали натовпом бомбардують ворота Міньярда, було нестерпно, проте Ніл не міг втрутитися, поки залишався шанс, що Лиси перехоплять м'яч і підуть у контратаку, так що йому залишалося лише дивитися, як брекенріджці добивають Ендрю. На четвертому ударі атака суперників увінчалася успіхом.

	— Ви ніколи у нас не виграєте, — кинула Нілу захисниця Шакалів. — Слабаки.

	— Краще бути Лисами, аніж Шакалами, яким для перемоги доводиться ламати кістки суперників, — спокійно відповів він. — Ви просто тупоголові виродки.

	Вона зробила крок до нього впритул.

	— Ану, повтори.

	Наїзд не викликав у Ніла жодних емоцій. Байдуже подивившись на дівчину, він тицьнув пальцем її у плече.

	— Валила б ти, га? Одна картка в тебе вже є. Ще раз полізеш у бійку — просидиш решту гри на лаві.

	— Леверетт! — гаркнув їй півзахисник. — Відійди від нього!

	Зневажливо скрививши губи, захисниця демонстративно відступила на два кроки, потім розвернулася і побігла до своєї вихідної позиції. Щойно всі стали на місця, Шакали ввели м'яч у гру. Незабаром Леверетт знову перегородила шлях Нілу і, штовхнувши плечем, змусила відступити до центральної лінії. На іншому фланзі Кевіну вдалося заволодіти м'ячем, проте через мить Горила знову грубо вибив у нього ключку. Чи то Горила справді щоразу бив так сильно, чи Кевін просто розтискав руки, перш ніж ударна хвиля пронизує їх до самих ліктів, сказати було важко, і що в цьому випадку гірше, Ніл не знав. З одного боку, він зовсім не хотів, щоб Кевін знову отримав травми, але з іншого — не можна, щоб його психологічні проблеми впливали на гру.

	Метт забрав м'яч у нападника Брекенріджа і передав пас Аарону. Тому нічого не залишалося, крім як віддати м'яч Ендрю і в такий спосіб виграти кілька секунд, щоб відірватися від Шакала— переслідувача. Відбитий воротарем м'яч вдарився в стінку і потрапив прямо під ноги Аарону, який упіймав його і зробив потужну передачу до центру поля.

	— Ніле!

	Зрозумівши, що пас призначається йому, Ніл побіг уперед, слідуючи траєкторії кидка. Леверетт з розмаху вдарила його по ключці, намагаючись зірвати підбір, і Ніл рипнув зубами від різкого болю, що обпік зап'ястя. Вивернувши ключку, він і собі спробував обеззброїти противницю, і це коштувало йому дорогоцінної секунди. Ніл таки спіймав м'яч, але ледь не вивихнув руку. Леверетт бахнула його в живіт, намагаючись збити з ніг, проте він встиг притиснути ключку до грудей, утримуючи м'яч між сіткою і своїм тілом. Леверетт смикнула його ключку, спробувавши знову вибити м'яч. Ніл відступив на крок, шукаючи опору, дозволив захисниці «Шакалів» заволодіти снарядом, а потім посунув їй плечем так, що вона осіла на землю. Підхопивши втрачений м'яч, Ніл рвонув уперед.

	— Шлюхан єбучий! — з ненавистю крикнула йому в спину Леверетт.

	Після десяти кроків Ніл зробив пас на Кевіна. Той на льоту впіймав м'яч і відразу ж в черговий раз втратив ключку. Горила, наче танк, пронісся повз нього слідом за снарядом. Притискаючи ліву руку до живота, Кевін озирнувся у пошуках Метта.

	— Забери його від мене! — прогарчав він.

	Бойд не відповів, але завдання зрозумів. Щойно команди знову скупчилися біля воріт «Лисів», Метт кинув ворожого нападника, якого відволікав всю гру, і підскочив до Горили. Відкинувши ключку і звільнивши руки, той з розмаху врізав громилі під дих — саме туди, де закінчувався нагрудник. Від удару Горила похитнувся; пронизливий сигнал сирени сповістив про порушення правил. Через секунду Горила отямився і кинувся за Меттом. Той дав драла, ухиляючись від гігантських лап, в спробі загубитися серед інших гравців. Розлюченого Горилу це, втім, не зупинило: на ходу він розкидав у боки як Лисів, і Шакалів. Коли Метт пронісся повз ворота, шлях громилі перегородив Ендрю. У порівнянні з тушею, що нависла над ним, Міньярд здавався до безглуздості крихітним, проте його це, мабуть, не бентежило: він спокійно дивився на противника, відставивши в бік ключку. Горила недбало махнув ручищем, вимагаючи забратися з дороги, але Ендрю не зрушив з місця. Ніл затамував подих, очікуючи, що Шакал застосує силу. В Ендрю, звісно, може й поїхав дах, але ж він наполовину менший за противника, який здатний розтрощити йому череп одним ударом…

	На щастя, судді втрутилися, перш ніж щось трапилося. Метт покірно прийняв жовту картку і показав Кевінові підняті вгору великі пальці. Крізь відчинені двері Ніл чув свист і рев натовпу, збудженого цим коротким інцидентом. Метт підтюпцем покинув поле, поступаючись місцем Нікі. Вболівальники «Лисів» проводили Бойда оваціями як справжнього чемпіона. Трохи згодом через інші двері з поля пішов і Горила. Крізь прозору огорожу Ніл бачив, як той, накульгуючи, пішов у роздягальню.

	— А Метт вміє бити, — зауважив Ніл.

	— Так у нього ж мати — професійна боксерка, — усміхнулася Ден. — Навчила сина кілька прийомів. Так, тепер що?

	Ніл простежив за її поглядом і побачив біля дверей на полі Ваймака, який чогось чекав. Наближався час планової заміни Даніель на Елісон, проте поруч із тренером стояла не лише вона, а й Сет. Вказавши на обох, Ваймак надав вибір Ден. Та миттю зрозуміла, в чому річ, і розвернулася на сто вісімдесят градусів, шукаючи поглядом Кевіна.

	Кевін стояв у воротарській зоні поруч з Ендрю, витягнувши ліву руку, а Міньярд допомагав йому зняти верхню рукавичку. Послабивши шнурівку, Ендрю стягнув крагу з руки Кевіна, засунув її під пахву і взявся за захист. Чорну рукавичку знизу він знімати не став, а тільки розстебнув петлю, що кріпилася до середнього пальця, щоб зсунути тканину на зап'ястя. Кевін обережно розім'яв пальці, не відриваючи погляду від шрамів, потім перевернув кисть тильною стороною вгору і зробив те саме.

	— Кевіне! — гукнула його Ден, показуючи в бік дверей.

	Дей та Міньярд обернулися одночасно. Слів Ендрю Ніл не почув, проте у відповідь Кевін заперечливо похитав головою. Ендрю всунув Дею його екіпірування і відступив, а Кевін попрямував до виходу з поля. Коли він проходив повз Ден, та підбадьорливо стиснула його плече, але тільки-но він відійшов на достатню відстань, як вона міцно вилаялася собі під ніс і зміряла Горилу убивчим поглядом.

	Трибуни вітали Кевіна з не меншим тріумфуванням, аніж Метта. Дей відіграв лише тридцять хвилин, та все ж для першого матчу глядачам було достатньо вже того, що він просто вийшов на поле.

	— Тримаємо стрій на штрафній, — скомандувала Ден, коли на заміну Кевіну вийшов Сет.

	Судді замкнули виходи на поле. Лисиці та Шакали розступилися, дозволяючи гравцеві, що змінив Горилу, зайняти позицію для удару по воротах. Пролунав сигнал. Ще кілька секунд нападник прикидав варіанти, а потім вдарив у кут воріт. Ендрю відбив удар з такою силою, що м'яч відлетів у дальню стіну.

	Ніл помчав через все поле. Зараз він як ніколи жадав перемоги «Лисів» у цій грі. Він знав, що це неможливо, але брудна гра «Шакалів» вибішувала його до сказу. Не встиг Кевін вийти на поле, як Горила спробував зламати йому руку — що за нелюдська жорстокість! Ніл дуже сподівався, що хук Метта залишив на ребрах Горили знатні синці.

	Впіймавши м'яч, що летів на нього, Ніл кинувся до воріт суперника. Через п'ять кроків на хвіст йому сіла та сама Леверетт. Ніл завдав удару по воротах, відбити який голкіперу «Шакалів» коштувало великих зусиль. Незабаром Сет перехитрив їх захисника і заволодів м'ячем, однак, не маючи можливості забити зі своєї позиції, був змушений зробити передачу назад, Нілу.

	Леверетт підстрибнула і спробувала перехопити м'яч, але Ніл не дозволив їй цього зробити та хряснув ключкою по її ключці так, що обидва снаряди ледь не розлетілися в тріски. Брекенріджська захисниця притиснула руки, вилаявшись від досади, і тепер уже ніщо відділяло Ніла від мети. Підхопивши м'яч, він рушив до воріт, відміряючи десять заповітних кроків, на ходу вираховуючи кут атаки та намагаючись вгадати, в який бік кинеться воротар. На останньому, вкороченому кроці він подався вперед, розмахнувся і пробив з усієї сили, на яку був здатний.

	На стіні спалахнули червоні лампочки: Ніл потрапив точно в ціль. Над головою прогуділа сирена, і Лиси тріумфально заревли. Ніл розвернувся та пішов до центру поля.

	Несподівано перед ним вигулькнула Леверетт.

	— Тобі просто пощастило, — прошипіла вона.

	— Що, втомилася? — відрізав Ніл.

	Дівчина підняла руку, ніби для удару, але стрималася, мабуть, згадавши про жовту картку. Ніл грубо відштовхнув її та рушив далі, не звертаючи уваги на потік нецензурної лайки, якою вона сипала йому вслід. Однак Ніла в цей момент більше займав Сет Гордон: той перетнув поле і щиро ляснув його по плечу. Вони стукнулися ключками, а потім зайняли свої місця у центрі поля. Ден за спиною у Ніла радісно гукнула.

	— Давайте ще разок, Лиси!

	Забити знову Нілу вдалося лише у другому таймі. Двох голів було недостатньо, щоб вважатися гідним гравцем команди, і все-таки, завдяки їм Ніл відчув себе на полі впевненіше і не так сильно засмутився, коли «Лиси» таки зазнали поразки від брекенріджців з рахунком сім-дев'ять. Зрештою, сезон тільки розпочався, і до жовтня він ще встигне підтягнутися.





РОЗДІЛ 11




	Коли рівно о першій ночі пролунав дзвінок будильника, Ніл цілу хвилину безглуздо витріщався на стелю, поки не згадав, навіщо таки треба вставати. Сунувши будильник під подушку і побажавши Ваймаку з Кевіном якомога швидше здохнути, він змусив себе звісити ноги з ліжка.

	Ледве Ніл спустився зі сходів, як спрацював ще один будильник. Метт не відразу відключив настирливе дзижчання, а тому Сет на іншому кінці кімнати грубо вилаявся. Метт промимрив щось у відповідь, і, хоча слова заглушала подушка, тон його явно був недружнім.

	Завмерши біля ліжка, Ніл протер очі. Бойд нарешті знайшов і відключив свій будильник. Сет сердито засопів, з шумом перевернувся на другий бік і знову захропів як ні в чому не бувало. Метт якийсь час сонно витріщався на нього з іншого кінця кімнати, а потім подивився на Ніла.

	Виглядав Бойд так само паршиво, як і Ніл почував себе. Ваймак вчора попередив про ранній підйом, і все ж таки «Лиси» не могли не відзначити початок сезону невеликою вечіркою. Компанія Ендрю, зрозуміло, свято проігнорувала, а Ніл та його сусіди завалилися в кімнату дівчат. Старшокурсники випили майже цілу пляшку горілки, причому без допомоги Ніла та Рене. Увечері всім здавалося, що веселощі того варті, але тепер, проспавши лише годину, Ніл уже в цьому сумнівався.

	У двері постукали, і він поплентався відчиняти. Світло, що лилося з коридору, було несподівано яскравим. Ніл знову потер очі — по-перше, щоб позбутися кольорових кіл, а по-друге, щоб не дивитися на тренера. Неймовірно, але цієї пізньої години Ваймак виглядав свіжо і бадьоро.

	— Годі позіхати, ворушись. — Ваймак поплескав у долоні перед Нілом. — У нас розклад. Через п'ять хвилин, щоб усі сиділи в автобусі.

	Ніл зачинив двері, залишивши тренера за порогом і пішов одягатися. За хвилину він вийшов з кімнати; моторошна втома нікуди не зникла, проте свідомість вже перемкнулася в автономний режим. Рене привітала його змученою усмішкою та слабким помахом руки. Ден на ногах, що запліталися, добралася до Метта, закинула руки йому на шию і практично відразу задрімала. Троє братів та Кевін виповзли в коридор останніми. Варто було Нілу побачити бандаж на зап'ястях Дея, як залишки сну миттєво зникли.

	Ваймак наставив на Кевіна палець.

	— Як, чорт забирай, їм вдалося тебе розбудити?

	— Вони взагалі не давали мені спати. — Кевін похмуро глянув на Ендрю, але той ніби не помітив його погляду.

	— Розумно, — зазначив Ваймак і махнув рукою у бік сходів. — Ходімо.

	Еббі чекала на вулиці біля автобуса. Ніл бачив його вперше — автобус постійно стояв у закритому гаражі, щоб його не зіпсували вандали. Розфарбований він був так само як стіни стадіону: яскрава помаранчева смуга та відбитки лисячих лап на білому тлі. Усередині замість звичайних двох рядів сидінь виявився лише один. У широких кріслах вільно вміщалися двоє людей, а поодинці можна було навіть прилягти та подрімати. Виснаженому Нілу здалося, що це найкращий у світі автобус.

	Ендрю повів свою компанію до задніх місць; Еббі сіла в найпершому кріслі, Метт і Ден — відразу за нею, а за ними розташувалася Рене. Пропустивши одне місце, Ніл сів у п'ятому ряду. Поки Ваймак влаштовувався в кабіні водія, Ніл притулився головою до скла і поглянув на спинку переднього крісла. Почулося розмірене гурчання двигуна. Периферійним зором Ніл помітив, як за вікном пропливає будівля гуртожитку. Він розтягнувся на сидінні та заснув ще до того, як автобус виїхав на шосе.

	У Рейлі, Північна Кароліна, вони приїхали близько шостої ранку. Ваймак зупинився біля придорожньої закусочної, і Еббі з Рене вирушили за кавою та сніданком для всієї команди. Щойно дівчата вийшли з автобуса, Ваймак став у проході обличчям до «Лисів».

	— Отже, — почав він, але, добре розглянувши задні ряди, забув, що збирався сказати. — Хемміку, чорт забирай, ти ж повинен був розбудити їх ще кілометрів п'ятнадцять тому!

	— Я що, самогубець? — озвався Нікі.

	Ден пирснула, але замаскувала сміх кашлем. Ваймака її хитрощі не обдурили; гнівно протопавши через весь салон, він метнув на неї сердитий погляд. Анітрохи не соромлячись, Даніель весело посміхнулася у відповідь. Ніл, зацікавлений тим, що відбувається, сів упівоберта.

	Ваймак підійшов до останнього ряду, витягнув із задньої кишені гаманець і запустив ним в Ендрю. Судячи з глухого стукоту, пробудження Міньярда, як завжди, було різким. Ваймак вибагливо простягнув руку.

	— Дай сюди.

	Почувся скрип шкіряного сидіння. Через кілька секунд Ендрю випростався в кріслі й повернув Ваймаку гаманець. Тренер засунув його у задню кишеню і перемістився до Кевіна. Упершись ногою в ту частину Дея, яка знаходилася до нього найближче, він енергійно почав трясти сплячого.

	— Підйом, підйом, — повторював він голосніше й голосніше і, зрештою, майже перейшов на крик: — Ану швидко підняв свою сраку!

	З-за спинки крісла вигулькнула рука — Кевін намагався відіпхати тренера. Тоді Ваймак схопив того за лікоть і силою витягнув у прохід. Перш ніж Кевін встиг звалитися на підлогу, Ваймак штовхнув його назад у крісло. Кевін сповз по спинці, безумовно маючи намір знову вирубитися, і Ваймак вліпив йому запотиличника.

	— Ненавиджу, — з почуттям промовив Кевін.

	— Новина дня: мені начхати, — незворушно промовив Ваймак. — Загалом поїздка була твоєю геніальною ідеєю.

	Ендрю притулився до вікна й обвів очима паркування.

	— Ми приїхали?

	— Майже, — сказав тренер. — Ти знаєш, що робити.

	Ендрю промовчав, але Ваймак уже відволікся на Кевіна, який знову почав засинати. Не прокинувся він, навіть коли тренер із силою струсонув його за плече.

	Зрештою Ваймак знову стягнув Кевіна з крісла і змусив ходити туди-сюди салоном. Ніл мовчки спостерігав за цим видовищем; Кевін переставляв ноги, майже не розплющуючи очей.

	— Доброго ранку, сонечко, — життєрадісно привітався з ним Метт.

	— Іди нахуй, — обізвався Кевін.

	Ден позіхнула, прикривши рота долонею.

	— Приємно знати, що ти так і залишився ранньою пташкою.

	— І ти на хуй вали.

	Кевін добрався до сидіння водія і попрямував назад; він хотів був плюхнутися у своє крісло, проте Ваймак розвернув його, поклавши руку йому на плече. Кевін зрозумів натяк і продовжив розминку, хоча бадьоріше від цього не став і повз Ніла щоразу проходив як сновида.

	— Кевіне, — покликав Ендрю, вперше подавши ознаки життя з того часу, як завис біля вікна.

	Кевін дійшов ще тільки до середини салону, але, почувши своє ім'я, повернув назад. Ваймак відійшов убік, пропускаючи його до Ендрю. Кевін витяг з кишені пляшечку з пігулками й передав Міньярду. Під пильними поглядами Кевіна та Ваймака той витрусив у долоню одну пігулку і проковтнув, не запиваючи. Ніл майже очікував, що Ендрю поверне ліки Кевіну, проте той пововтузився в кріслі та сховав пляшечку у власну кишеню.

	Дивно, подумав Ніл, що таблетки Ендрю взагалі виявилися у Дея. До речі, так було й у клубі. Запитати б, тільки ні один, ні інший не дадуть відповіді.

	Хвилиною пізніше повернулися Еббі та Рене, навантажені пакетами з їжею та напоями у картонних підставках. «Лиси» навалилися на сендвічі з котлетами та обіцяні Деном пончики. Збадьоритися допомігла не лише кава, а й нагадування про те, що на них чекає участь в одному з найрейтинговіших телешоу країни. Коли автобус знову вивернув на дорогу, Даніель, Метт і Рене практично тремтіли від нетерплячки.

	За чверть години вони під'їхали до двоповерхової будівлі, де проходило фільмування ранкового шоу Кеті Фердинанд. Ваймак припаркував автобус біля воріт та вийшов переговорити з охороною. Ніл спостерігав у вікно, як той показує їх посвідчення й оформляє дозвіл на в'їзд. Незабаром тренер повернувся з талоном на паркування та стосиком бейджів для гостей. Ворота зі скрипом відчинились, і автобус в'їхав на службову стоянку.

	Ваймак вийшов надвір першим і, стоячи біля підніжки, роздав «Лисам» бейджі. Останньою автобус покинула Еббі та замкнула за собою двері. Щойно команда рушила до будівлі, як назустріч їм вигулькнула Кеті Фердинанд, що особисто вийшла їх зустріти. Вигляд вона мала навіть свіжіший, ніж Ваймак. Ніл приписав це диво макіяжу, тому що ніхто без додаткових хитрощів не може виглядати так о шостій ранку.

	— Кевіне! — Кеті радісно зробила крок вперед. — Скільки літ, скільки зим. Я дуже рада, що ти сьогодні до нас вибрався.

	— Я теж радий зустрічі. — Кевін з усмішкою потиснув простягнуту йому руку.

	За спиною у Кеті Ден зобразила, як непритомніє на руки Метту, і Ніл здогадався чому. За всі чотири місяці знайомства Ніл від сили кілька разів бачив, як Кевін усміхається, проте усмішка його завжди була холодною та жорсткою. У теці Ніла зберігалися фотографії Кевіна з газет, і на деяких, стоячи біля Ріко, він навіть усміхався, проте ці знімки, зроблені, як правило, після матчів, фіксували лише тріумф і поблажливу добродушність переможців. Зараз Кевін посміхався інакше, демонструючи свій публічний образ. Ця усмішка призначалася журналістам, телеведучим і фанатам, яким зовсім не потрібно було знати про гордовиту та безжальну натуру чемпіона країни. Кевін променився чарівністю, являючи собою типову зірку, і це збивало Ніла з пантелику.

	Кеті посміхнулася решті гостей, і в променях ранкового сонця блиснули її бездоганні зуби, які такими бувають тільки за гроші.

	— Кевіне, вчора ти зіграв неймовірно. У тебе справжній талант. З твоїм приходом команда тільки виграла.

	— Хлопці почали це робити ще до мене, — заперечив Кевін.

	Вперше на пам'яті Ніла Кевін похвалив «Лисів» — зазвичай він помічав лише їхні косяки. Ніл спробував вловити в інтонації Кевіна фальш, але той був надто добрим актором і не видавав свого справжнього ставлення до команди.

	— Вони по праву заслужили своє місце у першому дивізіоні та цього сезону доведуть це.

	— Чудово, — розгублено промовила Кеті, вже знайшовши в натовпі Ніла. В її очах спалахнули хижі вогники. — Ніле Джостен, доброго ранку. Вже чув добрі новини? Станом на одинадцяту вечора п'ятниці твоє прізвище — третє за частотою запитів у пошуковій системі, одразу після Ріко та Кевіна. Що ти відчуваєш із цього приводу?

	Всередині у Ніла все стиснулося від хвилювання.

	— Не обов'язково було мені про це повідомляти.

	— Хіба ти з ним не поговорив? — Кеті перевела погляд на Кевіна.

	— А навіщо? — знизав плечима Дей.

	— Про що мова? — насупився Ніл.

	— Я хочу взяти в тебе сьогодні інтерв'ю, — сказала Кеті.

	Ніл подумав, що не дочув, і тупо дивився на телеведучу, чекаючи, що вона зведе все до жарту.

	— Вболівальники хочуть дізнатися про тебе більше. — Кеті розвела руками. — Ти — темна конячка, нікому не відомий новачок із крихітного містечка в Аризоні. За словами тренера Ернандеса, ти навчився грати в ексі за рік завдяки підручнику та тренуванням. Кевін Дей стверджує, що після випуску з університету на тебе чекає місце у національній збірній. Такі скромні дані та такі грандіозні плани та амбіції! Саме час заявити світові про себе.

	— Ні, — сказав Ніл. Тепер прийшла черга Кеті дивитись на нього з подивом. — Ні, — похитав він головою, — зйомки це не для мене.

	Посмішка Кеті Фердинанд ледь помітно здригнулася. Вона простягла руку, ніби хотіла торкнутися його плеча, але він відсахнувся. Еббі жестом закликала Ніла не забувати про пристойність, але він проігнорував її безмовний докір.

	— Не треба соромитися, — підбадьорила його Кеті. — Якщо ти виступив перед шістдесятьма п'ятьма тисячами глядачів на матчі, який у прямому ефірі транслював головний спортивний канал країни, то вже якось витримаєш десять хвилин у моїй студії. Це зовсім не страшно: я поставлю кілька запитань: як ти прийшов у гру, чого сподіваєшся досягти, все в такому дусі. Запитання у нас є у друкованому вигляді, так що можеш заздалегідь продумати відповіді. Твої шанувальники заслуговують дізнатися про тебе більше.

	— У мене немає шанувальників, і вони нічого не хочуть знати, — уперто сказав Ніл.

	— Будь розумницею, Ніле, — сказала Кеті з виглядом навченої життям особи, яка побачила набагато більше якогось там підлітка. Нілу захотілося вліпити їй ляпаса. — Якщо граєш в одній команді з Кевіном Деєм, весь сезон ховатися від журналістів не вдасться.

	— Я сказав ні.

	У виразі обличчя Кеті нарешті проступила досада.

	— Ти не бачиш картини загалом. Цей рік може стати для тебе доленосним. Якщо хочеш досягти успіху, без нашої підтримки не обійтися. Тобі все складеться дуже вдало. Не пропусти шанс, інакше шкодуватимеш про це до самої смерті. Кевіне, адже ти розумієш, про що я, так?

	— Він дасть інтерв'ю, — відрізав Кевін.

	— Це не тобі вирішувати, — люто випалив Ніл французькою і, тільки впіймавши на собі пильний погляд Ваймака, зрозумів, що проколовся. Близнюки, Нікі та Кевін в курсі, що він володіє французькою, а пояснення для старшокурсників він легко придумає пізніше. Проте Ваймак також чув, як Ніл говорив по-німецьки. Скрипнувши зубами, Ніл відвернувся. — Я не даватиму жодного інтерв'ю.

	Продовжуючи посміхатися, Кевін холодно відповів — теж французькою:

	— Ти поводишся як повний придурок.

	— Мені не можна світитись на екрані.

	— Ти вже засвітився. Або ти це зробиш, або мої повноваження на цьому все. Барахтайся серед посередностей самостійно. Повернемося до гуртожитку — здаси тренеру ключі. Тобі вони більше не знадобляться.

	Це було як удар під дих.

	— Так не чесно.

	— Ти обіцяв мені, що намагатимешся, так?

	— Але це не... Я не хочу...

	— Обіцяв чи ні?

	Всі невисловлені аргументи та заперечення грудкою стали в горлі. Здавалося, сніданок ось-ось полізе назовні. Думка про те, щоб дати інтерв'ю та великий планом з'явитися на екрані, лякала Ніла, але не так сильно, як думка про те, що Кевін викине його з команди. Часу і так залишилося всього нічого: грати в ексі Ніл буде лише до середини жовтня, а потім розпрощається зі спортом назавжди. Щоразу, коли він дивився на календар, якась частинка його душі вмирала. Він не може покинути ексі до матчу з «Воронами». Він цього просто не переживе.

	Кивнувши Кеті, Кевін знову перейшов на англійську:

	— Все гаразд.

	Обличчя телеведучої знову осяяла посмішка.

	— От і прекрасно!

	Кеті жестом запросила команду слідувати за нею і попрямувала до будівлі. Вхопивши Ніла за плече, Кевін підштовхнув його вперед. Ніл різко вирвався і ляснув його по руці. Кевін потягнувся знову, але Метт, підскочивши, відштовхнув його вбік. Еббі пошепки сердито звеліла всім трьом заспокоїтися, проте ні Метт, ні Кевін, які намагалися спопелити один одного поглядом, її не чули.

	Тепер, коли Кевін нарешті відчепився, Ніл опинився на полі зору Ендрю. Схиливши голову набік, Міньярд уважно вивчав його, і Ніл необачно зустрівся з ним поглядом.

	Очевидно, таблетки вже подіяли, тому що усмішка Ендрю була широкою і глузливою.

	— Ну ти й дебіл.

	Ендрю мав рацію, тому Ніл не став дарма виправдовуватися, а натомість повернувся і пішов за Кеті.

	Незабаром його наздогнала Ден.

	— Ніле, ти не зобов'язаний це робити.

	У відповідь розлючений Ніл лише мотнув головою.

	На студії Кеті доручила команду своїм помічникам, один з яких ознайомив їх із правилами поведінки в ефірі. «Лисів» повели в один бік (до глядацьких місць), а Кевіна з Нілом — в інший. Пройшовши коридором і повернувши за кут, вони опинилися в гримерній. Провожатий спритно зняв з них кілька мірок і випарувався.

	І без того паршивий настрій Ніла став ще гіршим, коли він зрозумів, що в однокімнатній гримерці ніде сховатися від Кевіна. Одну стіну повністю займали дзеркала з підсвіткою, а навпроти розміщувалася стійка з шістьма високими стільцями. У центрі кімнати стояла порожня вішалка. Ніл схрестив руки на грудях, міцно стиснувши себе, ніби хотів загнати шрами під шкіру.

	Асистент Кеті повернувся з купою одягу на плічках, розвісив її на вішалці, пообіцяв, що гримери будуть через десять хвилин, і знову пішов. Щойно двері за ним зачинилися, з лиця Кевіна зникла посмішка. Він перебрав усі комплекти одягу та перекинув один Нілу, проте той ловити його не став, і речі впали йому під ноги.

	— Одягайся, — скомандував Кевін. Бачачи, що Ніл не зрушив з місця, він додав: — Та пофіг мені на твої шрами, вгамуйся вже. Набагато більше мене хвилює, як би ти не запоров зйомки.

	Ніл зміряв Кевіна похмурим поглядом. Коли той почав переодягатися, Ніл підняв з підлоги одяг і повернувся до нього спиною. Він одягнув нову кофту поверх тієї, що була на ньому, потім вивернувся зі старої й витягнув її через комір. Довелося попотіти, зате майже не вдалося показати голе тіло. Зі штанами було простіше, оскільки більша частина шрамів припадала на торс. Ретельно розгладивши кофту, Ніл відніс свій старий одяг на стійку і став якнайдалі від Кевіна.

	— Припини поводитися як дитина, — скривився Дей.

	— Даремно я погодився.

	— Ні, не дарма. І, будь ласка, постарайся справити гарне враження. — Кевін оглянув своє відображення у дзеркалі й розправив манжети. Подумавши, він зняв бандаж, що фіксував зап'ястя, і відклав убік. — Відповідай на запитання Кеті, але не дозволяй їй перетягувати ковдру на себе. Цей ефір — про нас, а не про неї, і вона не зірка, а лише телеведуча.

	— Бреши й посміхайся, — сказав Ніл своєму відображенню.

	— Брехати зовсім не обов'язково, — заперечив Кевін. — Розмова буде лише про ексі.

	— Не обов'язково? — луною озвався Ніл. — І це каже людина, яка щойно на повному серйозі втирала Кеті Фердинанд, які «Лиси» молодці? Який переконав комітет у тому, що… — Він затнувся, не знаходячи в собі сил вимовити це вголос. Потім нахилився і притулився лобом до прохолодного дзеркала. Силячись відігнати напад паніки й вирівняти дихання, Ніл почав думати про себе, але шлунок скрутило від хвилювання.

	Ніл вчепився обома руками в кут стійки та завмер.

	— Переконав комітет у чому? — перепитав Кевін.

	Ніл замружився.

	— Навіщо ти наплів КРЕ, що в майбутньому на мене чекає місце у збірній?

	— Тому, що коли ти припиниш викаблучуватися і почнеш робити те, що я скажу, так воно й буде.

	Значить, Ендрю не обдурив. І газети також. Попри всю свою грубість і дратівливість, Кевін Дей вірить у потенціал Ніла; він має намір його тренувати, разом з ним виходити на поле й одного разу зліпити з нього чемпіона, яким сам був колись. І Кевін не пробачить Нілу, якщо в середині осені той потай покине команду. При одній думці про це хотілося вити. Хоч би як Ніл ставився до Кевіна, безумовним було одне: найменше він хотів, щоб Кевін його зненавидів.

	— То що ти збираєшся сказати Кеті? — поцікавився Дей.

	— Що я тебе ненавиджу, — пробурмотів Ніл.

	— Неправда.

	— Тобі звідки знати?

	— Якби це справді було так, Ендрю б тебе й близько до мене не підпустив.

	Ніл розплющив очі та обернувся до Кевіна.

	— Ах так, зовсім забув про твого сторожового пса. До речі, як тобі вдалось його приручити?

	— Людиною легко керувати, коли знаєш, що їй потрібне. Ось тобі приклад. — Кевін обвів жестом Ніла та гримерну.

	— Мені здавалося, Ендрю якраз нічого не потрібно, — зауважив Ніл.

	Дей не завдав собі клопоту відповісти. Гримерів вони чекали мовчки, і, коли ті постукали у двері, він з усмішкою відчинив двері, являючи собою суцільну чарівність і люб'язність. Після гриму спортсменів проводили до кімнати відпочинку. На широкоекранному телевізорі транслювалося зображення студії, поки що порожнє. Ніл покосився на настінний годинник: до ефіру залишалося десять хвилин. Він провів цей час, вивчаючи підготовлені йому питання. Більшість були простими — на зразок тих, що в червні ставили йому товариші по команді.

	Перед початком ефіру за Кевіном прийшов помічник. Ніл провів обох поглядом, потім знову перемкнув увагу на екран. Рівно о сьомій годині заграла вступна мелодія, і під оплески глядачів у студію ефектно увійшла Кеті. Зупинившись у центрі круглого подіуму, вона вклонилася та помахала рукою, вітаючи свою аудиторію.

	— Доброго ранку, пані та панове! Звичайно, суботами більшість із нас ще спить у таку ранню годину, але сьогодні ми приготували для вас щось абсолютно фантастичне. Для початку представимо наших музичних гостей — сьогодні з ними буде четвірка неймовірно талановитих хлопців із гурту «Грім гобґоблінів», що набирає популярності. — Після відведеної на оплески паузи Кеті продовжила: — Проте почнемо ми цю програму з подій вчорашнього дня, а саме — стартового матчу з ексі в новому сезоні студентської ліги.

	Публіка зааплодувала ще голосніше. Виблискуючи усмішкою, Кеті почала повільно ходити по подіуму.

	— Чи є серед вас ті, хто вчора дивився цей матч із трибун стадіону? О, чудово! А чи є ті, хто, як і я, спостерігав за перебігом гри з дому? — Ведуча витягла руку вгору і посміхнулася, радіючи реакції зали. — Думаю, дехто вже робить ставки на місця в турнірній таблиці та учасників весняного фіналу, чи не так? У нас є всі підстави вважати, що майбутній сезон стане найяскравішим і найбільш видовищним за всю історію студентських змагань. Скільки змін, скільки чудових можливостей! У сьогоднішній передачі ми поговоримо про ці теми, але мені знадобиться допомога моїх спеціальних гостей. Минув рік відколи ви бачили цю людину в нашій студії, і майже дев'ять місяців з його останньої появи на публіці. Представляю вам першого сьогоднішнього гостя: колишній форвард національної збірної, гравець балтиморських «Диких котів» та «Воронів» університету Едгара Аллана, нинішній форвард «Лисів» – команди державного університету Пальметто — Кевін Дей! — Її останні слова потонули у захоплених криках глядачів.

	Найвідданіші фанати ексі підскочили ще на словах «дев'ять місяців», а коли ведуча почала перераховувати регалії Кевіна, з місць схопився весь зал. Камера оператора невідривно рухалась за Кевіном, коли він з'явився з-за лаштунків і пройшов на подіум. У дорогому одязі, наданому для зйомок, з променистим обличчям, Кевін повністю відповідав образу обожнюваного кумира, за якого його видавала Кеті. На середині подіуму він узяв ведучу за руку, нахилився до неї та поцілував її в щоку, після чого вони разом розвернулися обличчям до аудиторії. Кеті тріумфально підняла руки та блиснула сліпучою усмішкою; Кевін вітально помахав публіці.

	Пройшла нескінченно довга хвилина, перш ніж радісні глядачі заспокоїлися. На той час Кеті вже влаштувалася за своїм столом, з обох боків якого стояло по дивану. Вибравши той, що праворуч, Кевін сів наполовину, щоб одночасно бачити й зал, і ведучу. Кеті, надзвичайно задоволена собою, перегнулась через стіл і обдарувала його посмішкою. Напевно, вже прикидає рейтинги, подумав Ніл.

	— Кевін, Кевін, Кевін, — сказала вона, хитаючи головою в такт його імені. — Досі не віриться, що я тебе вмовила. Сподіваюся, ти пробачиш мені, якщо я скажу, що бачити тебе тут одного трохи дивно. У моїй уяві ти досі половинка цілого.

	— Принаймні, сьогодні мені є де розлягтися, — спритно пожартував Кевін. — І, можливо, незабаром саме це я й зроблю. Ви ж не чекаєте, що після вчорашньої гри ми будемо свіжі та виспані?

	Кеті зі сміхом підняла руки.

	— Так, мабуть, ти маєш рацію. Але виглядаєш, як завжди, бездоганно.

	Із зали почулися схвальні вигуки, і Кевін теж засміявся.

	— Спасибі.

	Кеті наповнила водою дві склянки та поставила один на край столу, щоб Кевін міг до нього дотягнутися.

	— Отже, обговоримо вчорашню гру. Насамперед: як розуміти те, що з початком сезону ти одягнув помаранчеву форму? Тільки без образ, гаразд? Я зовсім нічого не маю проти твоєї нової команди, та все ж із чим пов'язаний твій перехід у Пальметто? Наскільки я знаю, спочатку ти прийшов на посаду другого тренера. Але чому ти лишився там, коли відновився після травми? Не сумніваюся, перед тобою були відчинені двері до будь-якої команди. То навіщо опускатися із верхньої сходинки на нижню?

	— Тренер Ваймак та моя мама були друзями. Як усім, певно, відомо, це вона навчила його грати в ексі. Навіть після смерті мами, коли мене забрав до себе тренер Моріяма, тренер Ваймак не втрачав зв'язку зі мною. — Кевін неуважно глянув на свою ліву руку. — У грудні минулого року я думав, що вже ніколи не візьму до рук ключку. Я був розчавлений. Тренер Ваймак був єдиним, до кого я міг звернутися, і він не підвів мене. Він та його команда прийняли мене без вагань. Мені подобається працювати з цими хлопцями.

	Кеті потяглася через стіл і стиснула ліву руку Кевіна. Він змусив себе відірвати погляд від своїх шрамів та посміхнутися. Ведуча усміхнулася йому у відповідь і сказала:

	— Зізнаюся, я очікувала, що восени ти повернешся до університету Едгара Аллана. Втім, за кого б ти не грав, знову бачити тебе на полі — просто чудово. Твоє повернення заслуговує на оплески.

	Глядачі з радістю підтримали Кеті.

	Ще раз стиснувши пальці Кевіна, вона відпустила його долоню.

	— У стартовому матчі вам довелося грати проти Брекенріджу. Невдалий розклад, правда? Ти приніс команді три голи, п'ятикурсник Сет Гордон — два, і ще два забив ваш новенький Ніл Джостен. Якщо не заперечуєш, давай трохи поговоримо про нього.

	— Я не проти.

	— Кевіне, ти безперечно вмієш розбурхати публіку. З яких міркувань ти запросив у команду недосвідченого новобранця?

	— Ніл — саме те, що зараз потрібно «Лисам», — упевнено відповів Кевін. — Його недосвідченість не має значення. На початку року ми переглянули сотні анкет, але після Джейні на роль інсайду не підійшов ніхто, окрім Ніла. Ми з першого погляду зрозуміли, що він має стати одним із нас. Ще пощастило, що його не встиг перехопити інший клуб.

	— Я чула, ви доклали чималих зусиль, щоб отримати його, — повернула Кеті. — Навіть відмовилися надати комітету особисті дані. Це дійсно так?

	— Насамперед ми намагалися забезпечити Нілу безпеку. Ця весна була складною для команди Пальметто. Оголосити про поповнення було б все одно, що намалювати на спині у Джостена мішень. Спочатку КРЕ відмовлявся приймати його наосліп, але зрештою пішов нам назустріч.

	— Ви думали, що через комітет може статися витік інформації?

	Кевін трохи помовчав, підбираючи найбільш дипломатичну відповідь.

	— Скажімо так: троє можуть зберігати таємницю лише тоді, коли двоє з них мертві. Нікого не хочу образити, але будьмо чесні. Комітет складається з шістнадцяти осіб, одна з яких тренує команду нашого заклятого суперника. Плітка, пущена навіть серед своїх, може просочитися назовні та зламати гравцеві життя.

	Ніл знав, що цей урок Кевін Дей засвоїв на власній шкурі. Саме балаканина в колах КРЕ призвела до важкої сварки між Кевіном і Ріко.

	— Докласти стільки зусиль заради одного члена команди! — Захопилася Кеті. — Кортить побачити, що ти з нього зліпиш.

	Двері в кімнату відпочинку відчинилися, і асистент жестом покликав Ніла за собою.

	— Ваш вихід за хвилину. Ходімо.

	Ніл встав і пройшов за ним коридором за лаштунки. Там на нього вже чекала інша асистентка, яка по рації передавала інформацію в навушник ведучої.

	Оглянувши Ніла і переконавшись, що з його зовнішнім виглядом усе гаразд, вона повідомила Кеті, що гостя можна виводити в ефір.

	— Чому б нам не познайомитись із ним ближче? — Вигукнула Кеті. — Подивімось, хто зайняв місце поряд із Кевіном Деєм замість Ріко Моріями. Отже, дозвольте представити: Ніл Джостен, новий Лис із команди університету Пальметто!

	Ніл стиснув зуби, але потім зусиллям волі змусив себе розслабитись. Глядачі зустріли гостя привітними оплесками, Ден скандувала його ім'я. Заштовхавши сумніви поглибше, він перетнув подіум і підійшов до столу Кеті. Ведуча підвелася, щоб потиснути йому руку, і жестом вказала на місце поряд із Кевіном. Посідали вони одночасно. Кеті налила склянку води та передала Нілу через Кевіна.

	— Яка цікава картина, правда ж? — Звернулася вона до аудиторії. — Кевін знову у тандемі. — Підперши підборіддя рукою, вона подалася вперед і посміхнулася. — Ніле, сьогодні твоє ім'я без перебільшення у всіх на вустах. Ти, аматор, привернув увагу чемпіона країни. Таке буває тільки в казках, чи не так? Що ти відчуваєш?

	— Що не заслуговую на все це, — зізнався Ніл. — У Мілпорті я викладався на повну, бо знав: місцевий рівень — це моя стеля. Найменше я очікував побачити в Аризоні Кевіна Дея.

	— На нашу спільну радість, він тебе знайшов, — вставила Кеті. — Ти природжений талант. Жаль тільки, що почав тренуватися так пізно. Уяви, яких висот ти досяг би, якби прийшов в ексі на кілька років раніше. Можливо, зараз ти вже грав би за «Воронів», а то й за національну збірну, якщо, звісно, Кевін вірно оцінює твої здібності. Чому ти чекав так довго?

	Ніл пригадав себе в Малій лізі й безсовісно збрехав:

	— Раніше я не цікавився командними видами спорту. І в Мілпорті я вийшов на поле тільки тому, що недавно приїхав у місто і хотів завести друзів. Я й не припускав, що все так обернеться.

	— Якщо тобі некомфортно сидіти поруч із Кевіном, я охоче займу твоє місце, — грайливо підморгнула йому Кеті. — Я зовсім не проти з ним потоваришувати.

	— Чи не страшно опинитися між двома нападниками? — пожартував Кевін.

	— А що такого? — роблено здивувалася Кеті. — До речі, думаю, ні для кого не секрет, що минулого сезону між тобою та нападниками «Лисів» не все було гладко. І, як показав учорашній матч, проблеми у стосунках із Сетом Гордоном нікуди не поділися. Але з Нілом у вас, здається, все інакше.

	Ніл зиркнув на Кевіна, проте той сперечатися не став.

	— У травні Сет закінчує навчання, тому нам з ним пізно підлаштовуватися один під одного, та й потреби в цьому немає. Ніл, навпаки, тільки-но прийшов у команду. У нас попереду багато часу.

	Кеті моментально вхопилася за цю фразу.

	— Тобто ти маєш намір залишитися в «Лисах»? Невже ти з кінцями покинеш «Воронів»? Чи буде залежати твоє рішення від того, наскільки ти пристосуєшся до зміни руки? Чи ти у будь-якому разі плануєш грати за команду Пальметто до самого випуску?

	Протягла пауза відгукувалася у вухах Ніла тихим дзвоном.

	— Я планую грати за «Лисів» стільки, скільки вважатиме за потрібне тренер Ваймак.

	Невдоволений цією ухильною відповіддю, Ніл знову кинув швидкий погляд на Кевіна.

	— Ох, «Воронів», напевно, засмутить ця новина, — зітхнула Кеті. — Мабуть, твоєму зведеному братові тебе не вистачає.

	— Восени ми ще побачимось.

	— О так. Адже ви тепер граєте в одному окрузі. Чим, на твою думку, може бути викликане це переведення?

	— Я не візьму на себе сміливість аналізувати мотиви тренера Моріями.

	— Хочеш сказати, тебе не попередили? — Здивування Кеті виглядало цілком натурально.

	— Ми всі дуже зайняті та постійно підтримувати зв'язок не виходить.

	— Ну що ж. — Телеведуча випросталась, сяючи усмішкою. — Тоді на тебе чекає сюрприз!

	З динаміків вдарила гнітюча музика з важкими басами. Глядачі схопилися зі своїх місць і почали хором скандувати: «Королю! Король! Король!» Ніл обвів очима студію; мелодію він впізнав, але розум його відмовлявся сприймати, відмовлявся вірити крикам фанатів. Він легко розрізнив у глядацькій масі «Лисів» — у шаленому натовпі вони одні сиділи нерухомо, остовпівши від шоку. Ніл знову подивився на побіліле обличчя Кевіна, а потім, уловивши бічним зором тінь, перевів погляд на куліси. Людина, що вийшла на подіум, була одягнена, так само як Кевін, тільки повністю, з ніг до голови, у чорне. Коли він потягнувся до руки Кеті, рукав чорної сорочки здибився, наче крило ворона — талісмана його команди. Одиниця, витатуйована на лівій вилиці, не залишала сумнівів у тому, ким був третій гість на шоу Кеті Фердинанд.

	Дев'ять місяців тому Ріко Моріяма та Кевін Дей востаннє дивилися один одному в обличчя; дев'ять місяців тому Ріко зламав Кевіну руку, і ось, сьогодні вони зустрілися в прямому ефірі. Аудиторія, схвильована сюрпризом, бурхливо тріумфувала, але навіть її захоплені крики не могли заглушити тихий голос Кевіна. Слова, які він шепотів над вухом у Ніла, більше за все скидалися на відчайдушну молитву.





РОЗДІЛ 12




	Коли рівно о першій ночі пролунав дзвінок будильника, Ніл цілу хвилину безглуздо витріщався на стелю, поки не згадав, навіщо таки треба вставати. Сунувши будильник під подушку і побажавши Ваймаку з Кевіном якомога швидше здохнути, він змусив себе звісити ноги з ліжка.

	Ледве Ніл спустився зі сходів, як спрацював ще один будильник. Метт не відразу відключив настирливе дзижчання, а тому Сет на іншому кінці кімнати грубо вилаявся. Метт промимрив щось у відповідь, і, хоча слова заглушала подушка, тон його явно був недружнім.

	Завмерши біля ліжка, Ніл протер очі. Бойд нарешті знайшов і відключив свій будильник. Сет сердито засопів, з шумом перевернувся на другий бік і знову захропів як ні в чому не бувало. Метт якийсь час сонно витріщався на нього з іншого кінця кімнати, а потім подивився на Ніла.

	Виглядав Бойд так само паршиво, як і Ніл почував себе. Ваймак вчора попередив про ранній підйом, і все ж таки «Лиси» не могли не відзначити початок сезону невеликою вечіркою. Компанія Ендрю, зрозуміло, свято проігнорувала, а Ніл та його сусіди завалилися в кімнату дівчат. Старшокурсники випили майже цілу пляшку горілки, причому без допомоги Ніла та Рене. Увечері всім здавалося, що веселощі того варті, але тепер, проспавши лише годину, Ніл уже в цьому сумнівався.

	У двері постукали, і він поплентався відчиняти. Світло, що лилося з коридору, було несподівано яскравим. Ніл знову потер очі — по-перше, щоб позбутися кольорових кіл, а по-друге, щоб не дивитися на тренера. Неймовірно, але цієї пізньої години Ваймак виглядав свіжо і бадьоро.

	— Годі позіхати, ворушись. — Ваймак поплескав у долоні перед Нілом. — У нас розклад. Через п'ять хвилин, щоб усі сиділи в автобусі.

	Ніл зачинив двері, залишивши тренера за порогом і пішов одягатися. За хвилину він вийшов з кімнати; моторошна втома нікуди не зникла, проте свідомість вже перемкнулася в автономний режим. Рене привітала його змученою усмішкою та слабким помахом руки. Ден на ногах, що запліталися, добралася до Метта, закинула руки йому на шию і практично відразу задрімала. Троє братів та Кевін виповзли в коридор останніми. Варто було Нілу побачити бандаж на зап'ястях Дея, як залишки сну миттєво зникли.

	Ваймак наставив на Кевіна палець.

	— Як, чорт забирай, їм вдалося тебе розбудити?

	— Вони взагалі не давали мені спати. — Кевін похмуро глянув на Ендрю, але той ніби не помітив його погляду.

	— Розумно, — зазначив Ваймак і махнув рукою у бік сходів. — Ходімо.

	Еббі чекала на вулиці біля автобуса. Ніл бачив його вперше — автобус постійно стояв у закритому гаражі, щоб його не зіпсували вандали. Розфарбований він був так само як стіни стадіону: яскрава помаранчева смуга та відбитки лисячих лап на білому тлі. Усередині замість звичайних двох рядів сидінь виявився лише один. У широких кріслах вільно вміщалися двоє людей, а поодинці можна було навіть прилягти та подрімати. Виснаженому Нілу здалося, що це найкращий у світі автобус.

	Ендрю повів свою компанію до задніх місць; Еббі сіла в найпершому кріслі, Метт і Ден — відразу за нею, а за ними розташувалася Рене. Пропустивши одне місце, Ніл сів у п'ятому ряду. Поки Ваймак влаштовувався в кабіні водія, Ніл притулився головою до скла і поглянув на спинку переднього крісла. Почулося розмірене гурчання двигуна. Периферійним зором Ніл помітив, як за вікном пропливає будівля гуртожитку. Він розтягнувся на сидінні та заснув ще до того, як автобус виїхав на шосе.

	У Рейлі, Північна Кароліна, вони приїхали близько шостої ранку. Ваймак зупинився біля придорожньої закусочної, і Еббі з Рене вирушили за кавою та сніданком для всієї команди. Щойно дівчата вийшли з автобуса, Ваймак став у проході обличчям до «Лисів».

	— Отже, — почав він, але, добре розглянувши задні ряди, забув, що збирався сказати. — Хемміку, чорт забирай, ти ж повинен був розбудити їх ще кілометрів п'ятнадцять тому!

	— Я що, самогубець? — озвався Нікі.

	Ден пирснула, але замаскувала сміх кашлем. Ваймака її хитрощі не обдурили; гнівно протопавши через весь салон, він метнув на неї сердитий погляд. Анітрохи не соромлячись, Даніель весело посміхнулася у відповідь. Ніл, зацікавлений тим, що відбувається, сів упівоберта.

	Ваймак підійшов до останнього ряду, витягнув із задньої кишені гаманець і запустив ним в Ендрю. Судячи з глухого стукоту, пробудження Міньярда, як завжди, було різким. Ваймак вибагливо простягнув руку.

	— Дай сюди.

	Почувся скрип шкіряного сидіння. Через кілька секунд Ендрю випростався в кріслі й повернув Ваймаку гаманець. Тренер засунув його у задню кишеню і перемістився до Кевіна. Упершись ногою в ту частину Дея, яка знаходилася до нього найближче, він енергійно почав трясти сплячого.

	— Підйом, підйом, — повторював він голосніше й голосніше і, зрештою, майже перейшов на крик: — Ану швидко підняв свою сраку!

	З-за спинки крісла вигулькнула рука — Кевін намагався відіпхати тренера. Тоді Ваймак схопив того за лікоть і силою витягнув у прохід. Перш ніж Кевін встиг звалитися на підлогу, Ваймак штовхнув його назад у крісло. Кевін сповз по спинці, безумовно маючи намір знову вирубитися, і Ваймак вліпив йому запотиличника.

	— Ненавиджу, — з почуттям промовив Кевін.

	— Новина дня: мені начхати, — незворушно промовив Ваймак. — Загалом поїздка була твоєю геніальною ідеєю.

	Ендрю притулився до вікна й обвів очима паркування.

	— Ми приїхали?

	— Майже, — сказав тренер. — Ти знаєш, що робити.

	Ендрю промовчав, але Ваймак уже відволікся на Кевіна, який знову почав засинати. Не прокинувся він, навіть коли тренер із силою струсонув його за плече.

	Зрештою Ваймак знову стягнув Кевіна з крісла і змусив ходити туди-сюди салоном. Ніл мовчки спостерігав за цим видовищем; Кевін переставляв ноги, майже не розплющуючи очей.

	— Доброго ранку, сонечко, — життєрадісно привітався з ним Метт.

	— Іди нахуй, — обізвався Кевін.

	Ден позіхнула, прикривши рота долонею.

	— Приємно знати, що ти так і залишився ранньою пташкою.

	— І ти на хуй вали.

	Кевін добрався до сидіння водія і попрямував назад; він хотів був плюхнутися у своє крісло, проте Ваймак розвернув його, поклавши руку йому на плече. Кевін зрозумів натяк і продовжив розминку, хоча бадьоріше від цього не став і повз Ніла щоразу проходив як сновида.

	— Кевіне, — покликав Ендрю, вперше подавши ознаки життя з того часу, як завис біля вікна.

	Кевін дійшов ще тільки до середини салону, але, почувши своє ім'я, повернув назад. Ваймак відійшов убік, пропускаючи його до Ендрю. Кевін витяг з кишені пляшечку з пігулками й передав Міньярду. Під пильними поглядами Кевіна та Ваймака той витрусив у долоню одну пігулку і проковтнув, не запиваючи. Ніл майже очікував, що Ендрю поверне ліки Кевіну, проте той пововтузився в кріслі та сховав пляшечку у власну кишеню.

	Дивно, подумав Ніл, що таблетки Ендрю взагалі виявилися у Дея. До речі, так було й у клубі. Запитати б, тільки ні один, ні інший не дадуть відповіді.

	Хвилиною пізніше повернулися Еббі та Рене, навантажені пакетами з їжею та напоями у картонних підставках. «Лиси» навалилися на сендвічі з котлетами та обіцяні Деном пончики. Збадьоритися допомігла не лише кава, а й нагадування про те, що на них чекає участь в одному з найрейтинговіших телешоу країни. Коли автобус знову вивернув на дорогу, Даніель, Метт і Рене практично тремтіли від нетерплячки.

	За чверть години вони під'їхали до двоповерхової будівлі, де проходило фільмування ранкового шоу Кеті Фердинанд. Ваймак припаркував автобус біля воріт та вийшов переговорити з охороною. Ніл спостерігав у вікно, як той показує їх посвідчення й оформляє дозвіл на в'їзд. Незабаром тренер повернувся з талоном на паркування та стосиком бейджів для гостей. Ворота зі скрипом відчинились, і автобус в'їхав на службову стоянку.

	Ваймак вийшов надвір першим і, стоячи біля підніжки, роздав «Лисам» бейджі. Останньою автобус покинула Еббі та замкнула за собою двері. Щойно команда рушила до будівлі, як назустріч їм вигулькнула Кеті Фердинанд, що особисто вийшла їх зустріти. Вигляд вона мала навіть свіжіший, ніж Ваймак. Ніл приписав це диво макіяжу, тому що ніхто без додаткових хитрощів не може виглядати так о шостій ранку.

	— Кевіне! — Кеті радісно зробила крок вперед. — Скільки літ, скільки зим. Я дуже рада, що ти сьогодні до нас вибрався.

	— Я теж радий зустрічі. — Кевін з усмішкою потиснув простягнуту йому руку.

	За спиною у Кеті Ден зобразила, як непритомніє на руки Метту, і Ніл здогадався чому. За всі чотири місяці знайомства Ніл від сили кілька разів бачив, як Кевін усміхається, проте усмішка його завжди була холодною та жорсткою. У теці Ніла зберігалися фотографії Кевіна з газет, і на деяких, стоячи біля Ріко, він навіть усміхався, проте ці знімки, зроблені, як правило, після матчів, фіксували лише тріумф і поблажливу добродушність переможців. Зараз Кевін посміхався інакше, демонструючи свій публічний образ. Ця усмішка призначалася журналістам, телеведучим і фанатам, яким зовсім не потрібно було знати про гордовиту та безжальну натуру чемпіона країни. Кевін променився чарівністю, являючи собою типову зірку, і це збивало Ніла з пантелику.

	Кеті посміхнулася решті гостей, і в променях ранкового сонця блиснули її бездоганні зуби, які такими бувають тільки за гроші.

	— Кевіне, вчора ти зіграв неймовірно. У тебе справжній талант. З твоїм приходом команда тільки виграла.

	— Хлопці почали це робити ще до мене, — заперечив Кевін.

	Вперше на пам'яті Ніла Кевін похвалив «Лисів» — зазвичай він помічав лише їхні косяки. Ніл спробував вловити в інтонації Кевіна фальш, але той був надто добрим актором і не видавав свого справжнього ставлення до команди.

	— Вони по праву заслужили своє місце у першому дивізіоні та цього сезону доведуть це.

	— Чудово, — розгублено промовила Кеті, вже знайшовши в натовпі Ніла. В її очах спалахнули хижі вогники. — Ніле Джостен, доброго ранку. Вже чув добрі новини? Станом на одинадцяту вечора п'ятниці твоє прізвище — третє за частотою запитів у пошуковій системі, одразу після Ріко та Кевіна. Що ти відчуваєш із цього приводу?

	Всередині у Ніла все стиснулося від хвилювання.

	— Не обов'язково було мені про це повідомляти.

	— Хіба ти з ним не поговорив? — Кеті перевела погляд на Кевіна.

	— А навіщо? — знизав плечима Дей.

	— Про що мова? — насупився Ніл.

	— Я хочу взяти в тебе сьогодні інтерв'ю, — сказала Кеті.

	Ніл подумав, що не дочув, і тупо дивився на телеведучу, чекаючи, що вона зведе все до жарту.

	— Вболівальники хочуть дізнатися про тебе більше. — Кеті розвела руками. — Ти — темна конячка, нікому не відомий новачок із крихітного містечка в Аризоні. За словами тренера Ернандеса, ти навчився грати в ексі за рік завдяки підручнику та тренуванням. Кевін Дей стверджує, що після випуску з університету на тебе чекає місце у національній збірній. Такі скромні дані та такі грандіозні плани та амбіції! Саме час заявити світові про себе.

	— Ні, — сказав Ніл. Тепер прийшла черга Кеті дивитись на нього з подивом. — Ні, — похитав він головою, — зйомки це не для мене.

	Посмішка Кеті Фердинанд ледь помітно здригнулася. Вона простягла руку, ніби хотіла торкнутися його плеча, але він відсахнувся. Еббі жестом закликала Ніла не забувати про пристойність, але він проігнорував її безмовний докір.

	— Не треба соромитися, — підбадьорила його Кеті. — Якщо ти виступив перед шістдесятьма п'ятьма тисячами глядачів на матчі, який у прямому ефірі транслював головний спортивний канал країни, то вже якось витримаєш десять хвилин у моїй студії. Це зовсім не страшно: я поставлю кілька запитань: як ти прийшов у гру, чого сподіваєшся досягти, все в такому дусі. Запитання у нас є у друкованому вигляді, так що можеш заздалегідь продумати відповіді. Твої шанувальники заслуговують дізнатися про тебе більше.

	— У мене немає шанувальників, і вони нічого не хочуть знати, — уперто сказав Ніл.

	— Будь розумницею, Ніле, — сказала Кеті з виглядом навченої життям особи, яка побачила набагато більше якогось там підлітка. Нілу захотілося вліпити їй ляпаса. — Якщо граєш в одній команді з Кевіном Деєм, весь сезон ховатися від журналістів не вдасться.

	— Я сказав ні.

	У виразі обличчя Кеті нарешті проступила досада.

	— Ти не бачиш картини загалом. Цей рік може стати для тебе доленосним. Якщо хочеш досягти успіху, без нашої підтримки не обійтися. Тобі все складеться дуже вдало. Не пропусти шанс, інакше шкодуватимеш про це до самої смерті. Кевіне, адже ти розумієш, про що я, так?

	— Він дасть інтерв'ю, — відрізав Кевін.

	— Це не тобі вирішувати, — люто випалив Ніл французькою і, тільки впіймавши на собі пильний погляд Ваймака, зрозумів, що проколовся. Близнюки, Нікі та Кевін в курсі, що він володіє французькою, а пояснення для старшокурсників він легко придумає пізніше. Проте Ваймак також чув, як Ніл говорив по-німецьки. Скрипнувши зубами, Ніл відвернувся. — Я не даватиму жодного інтерв'ю.

	Продовжуючи посміхатися, Кевін холодно відповів — теж французькою:

	— Ти поводишся як повний придурок.

	— Мені не можна світитись на екрані.

	— Ти вже засвітився. Або ти це зробиш, або мої повноваження на цьому все. Барахтайся серед посередностей самостійно. Повернемося до гуртожитку — здаси тренеру ключі. Тобі вони більше не знадобляться.

	Це було як удар під дих.

	— Так не чесно.

	— Ти обіцяв мені, що намагатимешся, так?

	— Але це не... Я не хочу...

	— Обіцяв чи ні?

	Всі невисловлені аргументи та заперечення грудкою стали в горлі. Здавалося, сніданок ось-ось полізе назовні. Думка про те, щоб дати інтерв'ю та великий планом з'явитися на екрані, лякала Ніла, але не так сильно, як думка про те, що Кевін викине його з команди. Часу і так залишилося всього нічого: грати в ексі Ніл буде лише до середини жовтня, а потім розпрощається зі спортом назавжди. Щоразу, коли він дивився на календар, якась частинка його душі вмирала. Він не може покинути ексі до матчу з «Воронами». Він цього просто не переживе.

	Кивнувши Кеті, Кевін знову перейшов на англійську:

	— Все гаразд.

	Обличчя телеведучої знову осяяла посмішка.

	— От і прекрасно!

	Кеті жестом запросила команду слідувати за нею і попрямувала до будівлі. Вхопивши Ніла за плече, Кевін підштовхнув його вперед. Ніл різко вирвався і ляснув його по руці. Кевін потягнувся знову, але Метт, підскочивши, відштовхнув його вбік. Еббі пошепки сердито звеліла всім трьом заспокоїтися, проте ні Метт, ні Кевін, які намагалися спопелити один одного поглядом, її не чули.

	Тепер, коли Кевін нарешті відчепився, Ніл опинився на полі зору Ендрю. Схиливши голову набік, Міньярд уважно вивчав його, і Ніл необачно зустрівся з ним поглядом.

	Очевидно, таблетки вже подіяли, тому що усмішка Ендрю була широкою і глузливою.

	— Ну ти й дебіл.

	Ендрю мав рацію, тому Ніл не став дарма виправдовуватися, а натомість повернувся і пішов за Кеті.

	Незабаром його наздогнала Ден.

	— Ніле, ти не зобов'язаний це робити.

	У відповідь розлючений Ніл лише мотнув головою.

	На студії Кеті доручила команду своїм помічникам, один з яких ознайомив їх із правилами поведінки в ефірі. «Лисів» повели в один бік (до глядацьких місць), а Кевіна з Нілом — в інший. Пройшовши коридором і повернувши за кут, вони опинилися в гримерній. Провожатий спритно зняв з них кілька мірок і випарувався.

	І без того паршивий настрій Ніла став ще гіршим, коли він зрозумів, що в однокімнатній гримерці ніде сховатися від Кевіна. Одну стіну повністю займали дзеркала з підсвіткою, а навпроти розміщувалася стійка з шістьма високими стільцями. У центрі кімнати стояла порожня вішалка. Ніл схрестив руки на грудях, міцно стиснувши себе, ніби хотів загнати шрами під шкіру.

	Асистент Кеті повернувся з купою одягу на плічках, розвісив її на вішалці, пообіцяв, що гримери будуть через десять хвилин, і знову пішов. Щойно двері за ним зачинилися, з лиця Кевіна зникла посмішка. Він перебрав усі комплекти одягу та перекинув один Нілу, проте той ловити його не став, і речі впали йому під ноги.

	— Одягайся, — скомандував Кевін. Бачачи, що Ніл не зрушив з місця, він додав: — Та пофіг мені на твої шрами, вгамуйся вже. Набагато більше мене хвилює, як би ти не запоров зйомки.

	Ніл зміряв Кевіна похмурим поглядом. Коли той почав переодягатися, Ніл підняв з підлоги одяг і повернувся до нього спиною. Він одягнув нову кофту поверх тієї, що була на ньому, потім вивернувся зі старої й витягнув її через комір. Довелося попотіти, зате майже не вдалося показати голе тіло. Зі штанами було простіше, оскільки більша частина шрамів припадала на торс. Ретельно розгладивши кофту, Ніл відніс свій старий одяг на стійку і став якнайдалі від Кевіна.

	— Припини поводитися як дитина, — скривився Дей.

	— Даремно я погодився.

	— Ні, не дарма. І, будь ласка, постарайся справити гарне враження. — Кевін оглянув своє відображення у дзеркалі й розправив манжети. Подумавши, він зняв бандаж, що фіксував зап'ястя, і відклав убік. — Відповідай на запитання Кеті, але не дозволяй їй перетягувати ковдру на себе. Цей ефір — про нас, а не про неї, і вона не зірка, а лише телеведуча.

	— Бреши й посміхайся, — сказав Ніл своєму відображенню.

	— Брехати зовсім не обов'язково, — заперечив Кевін. — Розмова буде лише про ексі.

	— Не обов'язково? — луною озвався Ніл. — І це каже людина, яка щойно на повному серйозі втирала Кеті Фердинанд, які «Лиси» молодці? Який переконав комітет у тому, що… — Він затнувся, не знаходячи в собі сил вимовити це вголос. Потім нахилився і притулився лобом до прохолодного дзеркала. Силячись відігнати напад паніки й вирівняти дихання, Ніл почав думати про себе, але шлунок скрутило від хвилювання.

	Ніл вчепився обома руками в кут стійки та завмер.

	— Переконав комітет у чому? — перепитав Кевін.

	Ніл замружився.

	— Навіщо ти наплів КРЕ, що в майбутньому на мене чекає місце у збірній?

	— Тому, що коли ти припиниш викаблучуватися і почнеш робити те, що я скажу, так воно й буде.

	Значить, Ендрю не обдурив. І газети також. Попри всю свою грубість і дратівливість, Кевін Дей вірить у потенціал Ніла; він має намір його тренувати, разом з ним виходити на поле й одного разу зліпити з нього чемпіона, яким сам був колись. І Кевін не пробачить Нілу, якщо в середині осені той потай покине команду. При одній думці про це хотілося вити. Хоч би як Ніл ставився до Кевіна, безумовним було одне: найменше він хотів, щоб Кевін його зненавидів.

	— То що ти збираєшся сказати Кеті? — поцікавився Дей.

	— Що я тебе ненавиджу, — пробурмотів Ніл.

	— Неправда.

	— Тобі звідки знати?

	— Якби це справді було так, Ендрю б тебе й близько до мене не підпустив.

	Ніл розплющив очі та обернувся до Кевіна.

	— Ах так, зовсім забув про твого сторожового пса. До речі, як тобі вдалось його приручити?

	— Людиною легко керувати, коли знаєш, що їй потрібне. Ось тобі приклад. — Кевін обвів жестом Ніла та гримерну.

	— Мені здавалося, Ендрю якраз нічого не потрібно, — зауважив Ніл.

	Дей не завдав собі клопоту відповісти. Гримерів вони чекали мовчки, і, коли ті постукали у двері, він з усмішкою відчинив двері, являючи собою суцільну чарівність і люб'язність. Після гриму спортсменів проводили до кімнати відпочинку. На широкоекранному телевізорі транслювалося зображення студії, поки що порожнє. Ніл покосився на настінний годинник: до ефіру залишалося десять хвилин. Він провів цей час, вивчаючи підготовлені йому питання. Більшість були простими — на зразок тих, що в червні ставили йому товариші по команді.

	Перед початком ефіру за Кевіном прийшов помічник. Ніл провів обох поглядом, потім знову перемкнув увагу на екран. Рівно о сьомій годині заграла вступна мелодія, і під оплески глядачів у студію ефектно увійшла Кеті. Зупинившись у центрі круглого подіуму, вона вклонилася та помахала рукою, вітаючи свою аудиторію.

	— Доброго ранку, пані та панове! Звичайно, суботами більшість із нас ще спить у таку ранню годину, але сьогодні ми приготували для вас щось абсолютно фантастичне. Для початку представимо наших музичних гостей — сьогодні з ними буде четвірка неймовірно талановитих хлопців із гурту «Грім гобґоблінів», що набирає популярності. — Після відведеної на оплески паузи Кеті продовжила: — Проте почнемо ми цю програму з подій вчорашнього дня, а саме — стартового матчу з ексі в новому сезоні студентської ліги.

	Публіка зааплодувала ще голосніше. Виблискуючи усмішкою, Кеті почала повільно ходити по подіуму.

	— Чи є серед вас ті, хто вчора дивився цей матч із трибун стадіону? О, чудово! А чи є ті, хто, як і я, спостерігав за перебігом гри з дому? — Ведуча витягла руку вгору і посміхнулася, радіючи реакції зали. — Думаю, дехто вже робить ставки на місця в турнірній таблиці та учасників весняного фіналу, чи не так? У нас є всі підстави вважати, що майбутній сезон стане найяскравішим і найбільш видовищним за всю історію студентських змагань. Скільки змін, скільки чудових можливостей! У сьогоднішній передачі ми поговоримо про ці теми, але мені знадобиться допомога моїх спеціальних гостей. Минув рік відколи ви бачили цю людину в нашій студії, і майже дев'ять місяців з його останньої появи на публіці. Представляю вам першого сьогоднішнього гостя: колишній форвард національної збірної, гравець балтиморських «Диких котів» та «Воронів» університету Едгара Аллана, нинішній форвард «Лисів» – команди державного університету Пальметто — Кевін Дей! — Її останні слова потонули у захоплених криках глядачів.

	Найвідданіші фанати ексі підскочили ще на словах «дев'ять місяців», а коли ведуча почала перераховувати регалії Кевіна, з місць схопився весь зал. Камера оператора невідривно рухалась за Кевіном, коли він з'явився з-за лаштунків і пройшов на подіум. У дорогому одязі, наданому для зйомок, з променистим обличчям, Кевін повністю відповідав образу обожнюваного кумира, за якого його видавала Кеті. На середині подіуму він узяв ведучу за руку, нахилився до неї та поцілував її в щоку, після чого вони разом розвернулися обличчям до аудиторії. Кеті тріумфально підняла руки та блиснула сліпучою усмішкою; Кевін вітально помахав публіці.

	Пройшла нескінченно довга хвилина, перш ніж радісні глядачі заспокоїлися. На той час Кеті вже влаштувалася за своїм столом, з обох боків якого стояло по дивану. Вибравши той, що праворуч, Кевін сів наполовину, щоб одночасно бачити й зал, і ведучу. Кеті, надзвичайно задоволена собою, перегнулась через стіл і обдарувала його посмішкою. Напевно, вже прикидає рейтинги, подумав Ніл.

	— Кевін, Кевін, Кевін, — сказала вона, хитаючи головою в такт його імені. — Досі не віриться, що я тебе вмовила. Сподіваюся, ти пробачиш мені, якщо я скажу, що бачити тебе тут одного трохи дивно. У моїй уяві ти досі половинка цілого.

	— Принаймні, сьогодні мені є де розлягтися, — спритно пожартував Кевін. — І, можливо, незабаром саме це я й зроблю. Ви ж не чекаєте, що після вчорашньої гри ми будемо свіжі та виспані?

	Кеті зі сміхом підняла руки.

	— Так, мабуть, ти маєш рацію. Але виглядаєш, як завжди, бездоганно.

	Із зали почулися схвальні вигуки, і Кевін теж засміявся.

	— Спасибі.

	Кеті наповнила водою дві склянки та поставила один на край столу, щоб Кевін міг до нього дотягнутися.

	— Отже, обговоримо вчорашню гру. Насамперед: як розуміти те, що з початком сезону ти одягнув помаранчеву форму? Тільки без образ, гаразд? Я зовсім нічого не маю проти твоєї нової команди, та все ж із чим пов'язаний твій перехід у Пальметто? Наскільки я знаю, спочатку ти прийшов на посаду другого тренера. Але чому ти лишився там, коли відновився після травми? Не сумніваюся, перед тобою були відчинені двері до будь-якої команди. То навіщо опускатися із верхньої сходинки на нижню?

	— Тренер Ваймак та моя мама були друзями. Як усім, певно, відомо, це вона навчила його грати в ексі. Навіть після смерті мами, коли мене забрав до себе тренер Моріяма, тренер Ваймак не втрачав зв'язку зі мною. — Кевін неуважно глянув на свою ліву руку. — У грудні минулого року я думав, що вже ніколи не візьму до рук ключку. Я був розчавлений. Тренер Ваймак був єдиним, до кого я міг звернутися, і він не підвів мене. Він та його команда прийняли мене без вагань. Мені подобається працювати з цими хлопцями.

	Кеті потяглася через стіл і стиснула ліву руку Кевіна. Він змусив себе відірвати погляд від своїх шрамів та посміхнутися. Ведуча усміхнулася йому у відповідь і сказала:

	— Зізнаюся, я очікувала, що восени ти повернешся до університету Едгара Аллана. Втім, за кого б ти не грав, знову бачити тебе на полі — просто чудово. Твоє повернення заслуговує на оплески.

	Глядачі з радістю підтримали Кеті.

	Ще раз стиснувши пальці Кевіна, вона відпустила його долоню.

	— У стартовому матчі вам довелося грати проти Брекенріджу. Невдалий розклад, правда? Ти приніс команді три голи, п'ятикурсник Сет Гордон — два, і ще два забив ваш новенький Ніл Джостен. Якщо не заперечуєш, давай трохи поговоримо про нього.

	— Я не проти.

	— Кевіне, ти безперечно вмієш розбурхати публіку. З яких міркувань ти запросив у команду недосвідченого новобранця?

	— Ніл — саме те, що зараз потрібно «Лисам», — упевнено відповів Кевін. — Його недосвідченість не має значення. На початку року ми переглянули сотні анкет, але після Джейні на роль інсайду не підійшов ніхто, окрім Ніла. Ми з першого погляду зрозуміли, що він має стати одним із нас. Ще пощастило, що його не встиг перехопити інший клуб.

	— Я чула, ви доклали чималих зусиль, щоб отримати його, — повернула Кеті. — Навіть відмовилися надати комітету особисті дані. Це дійсно так?

	— Насамперед ми намагалися забезпечити Нілу безпеку. Ця весна була складною для команди Пальметто. Оголосити про поповнення було б все одно, що намалювати на спині у Джостена мішень. Спочатку КРЕ відмовлявся приймати його наосліп, але зрештою пішов нам назустріч.

	— Ви думали, що через комітет може статися витік інформації?

	Кевін трохи помовчав, підбираючи найбільш дипломатичну відповідь.

	— Скажімо так: троє можуть зберігати таємницю лише тоді, коли двоє з них мертві. Нікого не хочу образити, але будьмо чесні. Комітет складається з шістнадцяти осіб, одна з яких тренує команду нашого заклятого суперника. Плітка, пущена навіть серед своїх, може просочитися назовні та зламати гравцеві життя.

	Ніл знав, що цей урок Кевін Дей засвоїв на власній шкурі. Саме балаканина в колах КРЕ призвела до важкої сварки між Кевіном і Ріко.

	— Докласти стільки зусиль заради одного члена команди! — Захопилася Кеті. — Кортить побачити, що ти з нього зліпиш.

	Двері в кімнату відпочинку відчинилися, і асистент жестом покликав Ніла за собою.

	— Ваш вихід за хвилину. Ходімо.

	Ніл встав і пройшов за ним коридором за лаштунки. Там на нього вже чекала інша асистентка, яка по рації передавала інформацію в навушник ведучої.

	Оглянувши Ніла і переконавшись, що з його зовнішнім виглядом усе гаразд, вона повідомила Кеті, що гостя можна виводити в ефір.

	— Чому б нам не познайомитись із ним ближче? — Вигукнула Кеті. — Подивімось, хто зайняв місце поряд із Кевіном Деєм замість Ріко Моріями. Отже, дозвольте представити: Ніл Джостен, новий Лис із команди університету Пальметто!

	Ніл стиснув зуби, але потім зусиллям волі змусив себе розслабитись. Глядачі зустріли гостя привітними оплесками, Ден скандувала його ім'я. Заштовхавши сумніви поглибше, він перетнув подіум і підійшов до столу Кеті. Ведуча підвелася, щоб потиснути йому руку, і жестом вказала на місце поряд із Кевіном. Посідали вони одночасно. Кеті налила склянку води та передала Нілу через Кевіна.

	— Яка цікава картина, правда ж? — Звернулася вона до аудиторії. — Кевін знову у тандемі. — Підперши підборіддя рукою, вона подалася вперед і посміхнулася. — Ніле, сьогодні твоє ім'я без перебільшення у всіх на вустах. Ти, аматор, привернув увагу чемпіона країни. Таке буває тільки в казках, чи не так? Що ти відчуваєш?

	— Що не заслуговую на все це, — зізнався Ніл. — У Мілпорті я викладався на повну, бо знав: місцевий рівень — це моя стеля. Найменше я очікував побачити в Аризоні Кевіна Дея.

	— На нашу спільну радість, він тебе знайшов, — вставила Кеті. — Ти природжений талант. Жаль тільки, що почав тренуватися так пізно. Уяви, яких висот ти досяг би, якби прийшов в ексі на кілька років раніше. Можливо, зараз ти вже грав би за «Воронів», а то й за національну збірну, якщо, звісно, Кевін вірно оцінює твої здібності. Чому ти чекав так довго?

	Ніл пригадав себе в Малій лізі й безсовісно збрехав:

	— Раніше я не цікавився командними видами спорту. І в Мілпорті я вийшов на поле тільки тому, що недавно приїхав у місто і хотів завести друзів. Я й не припускав, що все так обернеться.

	— Якщо тобі некомфортно сидіти поруч із Кевіном, я охоче займу твоє місце, — грайливо підморгнула йому Кеті. — Я зовсім не проти з ним потоваришувати.

	— Чи не страшно опинитися між двома нападниками? — пожартував Кевін.

	— А що такого? — роблено здивувалася Кеті. — До речі, думаю, ні для кого не секрет, що минулого сезону між тобою та нападниками «Лисів» не все було гладко. І, як показав учорашній матч, проблеми у стосунках із Сетом Гордоном нікуди не поділися. Але з Нілом у вас, здається, все інакше.

	Ніл зиркнув на Кевіна, проте той сперечатися не став.

	— У травні Сет закінчує навчання, тому нам з ним пізно підлаштовуватися один під одного, та й потреби в цьому немає. Ніл, навпаки, тільки-но прийшов у команду. У нас попереду багато часу.

	Кеті моментально вхопилася за цю фразу.

	— Тобто ти маєш намір залишитися в «Лисах»? Невже ти з кінцями покинеш «Воронів»? Чи буде залежати твоє рішення від того, наскільки ти пристосуєшся до зміни руки? Чи ти у будь-якому разі плануєш грати за команду Пальметто до самого випуску?

	Протягла пауза відгукувалася у вухах Ніла тихим дзвоном.

	— Я планую грати за «Лисів» стільки, скільки вважатиме за потрібне тренер Ваймак.

	Невдоволений цією ухильною відповіддю, Ніл знову кинув швидкий погляд на Кевіна.

	— Ох, «Воронів», напевно, засмутить ця новина, — зітхнула Кеті. — Мабуть, твоєму зведеному братові тебе не вистачає.

	— Восени ми ще побачимось.

	— О так. Адже ви тепер граєте в одному окрузі. Чим, на твою думку, може бути викликане це переведення?

	— Я не візьму на себе сміливість аналізувати мотиви тренера Моріями.

	— Хочеш сказати, тебе не попередили? — Здивування Кеті виглядало цілком натурально.

	— Ми всі дуже зайняті та постійно підтримувати зв'язок не виходить.

	— Ну що ж. — Телеведуча випросталась, сяючи усмішкою. — Тоді на тебе чекає сюрприз!

	З динаміків вдарила гнітюча музика з важкими басами. Глядачі схопилися зі своїх місць і почали хором скандувати: «Королю! Король! Король!» Ніл обвів очима студію; мелодію він впізнав, але розум його відмовлявся сприймати, відмовлявся вірити крикам фанатів. Він легко розрізнив у глядацькій масі «Лисів» — у шаленому натовпі вони одні сиділи нерухомо, остовпівши від шоку. Ніл знову подивився на побіліле обличчя Кевіна, а потім, уловивши бічним зором тінь, перевів погляд на куліси. Людина, що вийшла на подіум, була одягнена, так само як Кевін, тільки повністю, з ніг до голови, у чорне. Коли він потягнувся до руки Кеті, рукав чорної сорочки здибився, наче крило ворона — талісмана його команди. Одиниця, витатуйована на лівій вилиці, не залишала сумнівів у тому, ким був третій гість на шоу Кеті Фердинанд.

	Дев'ять місяців тому Ріко Моріяма та Кевін Дей востаннє дивилися один одному в обличчя; дев'ять місяців тому Ріко зламав Кевіну руку, і ось, сьогодні вони зустрілися в прямому ефірі. Аудиторія, схвильована сюрпризом, бурхливо тріумфувала, але навіть її захоплені крики не могли заглушити тихий голос Кевіна. Слова, які він шепотів над вухом у Ніла, більше за все скидалися на відчайдушну молитву.





РОЗДІЛ 13




	Самопроголошений король ексі привітав Кеті легким поцілунком у щоку. Репліки, якими вони обмінялися, потонули в гуркоті оплесків, але, коли ведуча відсторонилася, на її губах знову розцвіла посмішка. Ріко, вже без супроводу Кеті, зробив кілька кроків, що відокремлювали його від Кевіна, і зупинився, нависнувши над диваном. Він усміхався, однак і Ніл, і Кевін чудово розуміли, що за усмішкою ховається зовсім не радість. В очах Ріко Моріями стояла смерть.

	Вся злість, яку Ніл відчував до Кевіна, що затягнув його на цю програму, миттю розсіялася. Він більше не міг злитися на Дея — не зараз, не в цю хвилину, коли тут стояв Ріко, який був для Кевіна таким же втіленням кошмару, яким для Джостена був батько. Звичайна ворожість просто відступала в тінь перед цим всепоглинаючим жахом.

	Ріко заговорив лише після того, як зал заспокоївся:

	— Кевіне. Давно не бачилися.

	З перших рядів почулися шум і якась метушня. Ніл, чий погляд був прикутий до Моріями, все ж таки рефлекторно обернувся. Рене боком сиділа на колінах в Ендрю, упираючись п'ятою в підлогу, щоб той не зміг її зіштовхнути, і затискаючи йому рота долонею. Вони не відводили очей від подіуму. Метт обома руками вчепився в ліве зап'ястя Ендрю, праве утримував Ваймак. На обличчях команди відбивалася вся гама емоцій від жаху до люті.

	Ріко ворухнувся, і Ніл знову звернув увагу на нього. Не помічаючи Ніла, Ріко простягнув Кевіну руку, ніби спонукав до дії у відповідь. Декілька секунд Кевін мовчки на неї дивився, потім його пальці ковзнули в долоню Моріями. Ріко потягнув Кевіна на себе, підняв з дивана і міцно обійняв під оплески глядачів, які явно не помітили, з яким небажанням Кевін обійняв його у відповідь.

	Розтиснувши обійми й відступивши на відстань витягнутої руки, Ріко сказав:

	— Ти ніби схуд із нашої останньої зустрічі. Тебе там не годують, чи що? А я завжди вважав, що на півдні найкалорійніша їжа.

	— Мабуть, я спалюю калорії на полі.

	— Яке диво.

	В інтонації Ріко прослизнув відтінок уїдливості, але Кеті сліпуче усміхнулася і встала між хлопцями.

	— Це справді диво. Ви тільки подивіться! Наша золота пара знову разом, але вперше в історії вони виступають як суперники. Кевіне, Ріко, ми щиро дякуємо вам за те, що ви терпите невгамовний запал своїх шанувальників.

	Вона жестом запросила обох зайняти свої місця. Ріко попрямував до іншого дивану. Кевін свердлив очима його спину і не дивився, куди сідає, а тому, опустившись на диван, притулився до Ніла стегном, і той відчув, як тремтять його коліна.

	Кеті перемкнулася на Ріко.

	— Кевін щойно зізнався, що ви довго не спілкувалися. Як так сталося?

	— Так, — підтвердив Ріко. — Ти здивована?

	— Звичайно. Я думала, ви нерозлийвода.

	— Рік тому так воно й було, — кивнув Ріко, — але треба розуміти, яким важким в емоційному плані нам видався грудень. Травму отримав Кевін, але далася взнаки вона на всіх нас. Багато хто, зокрема і я, просто не міг змиритися з тим, як ця травма вплинула на майбутнє «Воронів». Ми з Кевіном виросли у «Еверморі». Наше життя будувалося навколо команди та роботи у парі. Я не міг повірити, що все пропало, що нашим мріям прийшов кінець. Кевін відчував те саме, тому ми віддалились один від одного.

	— На цілих дев'ять місяців?

	Кеті запитала, дивлячись на Кевіна, і він відповів якимсь потьмянілим голосом:

	— Думаю, це було неминуче. Розумієш, Кеті, ми зробили ексі центром свого життя. Ми показували все, на що здатні, але приховували, чого нам це вартувало. Ігри та тренування у складі трьох команд, навчання в універі, постійна увага преси — все це дуже виснажує, але ми відмовлялися це визнавати. Не хотіли вірити, що нашим силам є межа.

	Кеті кивнула головою.

	— Навіть уявити не можу, наскільки важко вам доводилося. Очевидно, цей тиск дався взнаки й на вашій дружбі.

	— Зрештою, ми живі люди, — промовив Ріко, — і цілком природно, що між нами також можуть бути розбіжності… Правильно, Кевіне?

	— Ідеальних сімей не буває, — тихо промовив Дей.

	Ведуча знову співчутливо закивала.

	— Знаєте, як ви налякали нас своїм зникненням з екранів? В новинах повідомлялося, що ви поїхали на лижний курорт, щоб відсвяткувати закінчення семестру, а потім жоден з вас не з'являвся на публіці цілий місяць! Особисто я передбачала найгірше і тільки коли тренер Ваймак зробив заяву, зрозуміла, що саме означає це «гірше».

	— Найгірше — все це мати й все втратити, — зауважив Ріко. — Минулого року ми підписали контракт із національною збірною, і нам залишалося здійснити лише одну мрію: виступити за країну на Літніх Олімпійських іграх. Ми завжди знали, що прийдемо до цієї вершини, що наші багаторічні зусилля та жертви окупляться. А потім Кевін зламав руку.

	— Все змінилося, — сказав Кевін так тихо, що без мікрофона його ніхто б не почув. — Ми не були готові це зрозуміти. Простіше було взяти та розійтися. Безглуздо, звісно, — він скоса глянув на Ріко, — але так простіше.

	— Як сумно, — гірко зітхнула Кеті. Кевін подивився на свою склянку з водою і промовчав. Ведуча нарешті зрозуміла, що розмова зайшла не туди, і знову повернулася до Моріями, даючи Кевіну час взяти себе в руки. — Проте подивися на Кевіна: просто неймовірно, яких результатів він досяг цього року, правда?

	— Не впевнений, — хитнув головою Ріко. — Я говорю це як його брат і найкращий друг. Кеті, ти бачила його вчора на полі. Боюся, що самообман та одержимість грою приведуть Кевіна до нової травми. Чи зможе він відновитися вдруге, як фізично, так і морально?

	У тоні Ріко чулося занепокоєння, проте Ніл майже відчував, як у грудях Дея прокручується лезо ножа. Кожною своєю реплікою Моріяма намагався поранити його глибше і сильніше, і в нього це чудово виходило. Нілу слова не надавали, але його терпіння скінчилося: він більше не міг терпіти цю жорстокість.

	— Мені здавалося, друзі мають бути один для одного опорою, — вклинився він, перш ніж телеведуча встигла відповісти. — Ти міг би й підтримати Кевіна — зараз це найменше, що ти можеш зробити після того, як відвернувся від нього минулої зими.

	Частина глядачів відреагувала на висловлювання Ніла невдоволеним гулом. На противагу цьому Метт і Ден підтримали його схвальними вигуками.

	— Ах, перепрошую, — звернулася до Ніла Кеті. — Я про тебе не забула, просто відволіклася. Дозвольте мені вас познайомити, хоч і не сумніваюся, ви обоє чудово знаєте, хто є хто. Ріко, це Ніл. Ніл, це Ріко. Минуле та сьогодення Кевіна Дея. Чи краще сказати — минуле та майбутнє?

	Ріко вперше вшанував Ніла поглядом.

	— Відповім на твоє звинувачення: наш зв'язок із Кевіном унікальний, і тобі цього просто не збагнути. Не намагайся звести її до своїх плоских уявлень про дружбу.

	— Ваш зв'язок був унікальним. Був, — наголосив Ніл. — Він обірвався, як тільки Кевін покинув «упряжу».

	— Кевін добровільно вирішив залишити університет Едгара Аллана, — сухо заперечив Ріко. — Ми тяжко переживали його відхід, але щиро пораділи, дізнавшись, що він влаштувався на посаду тренера.

	— Тільки ось ви зовсім були не раді, що він знову взяв у руки ключку, — вів далі Ніл. — Чи не через це «Ворони» перевелися до нашого округу? Ви вважаєте, що Кевіну Дею більше не місце на полі, і вирішили прибрати його в ході ігор. Ви намагаєтеся не допустити його повернення, хочете, щоб він стояв та дивився, як ваша команда підіймається на п'єдестал. Ти просто тицяєш його носом у все, що він втратив, і, наскільки я можу судити, отримуєш від цього неабияке задоволення.

	— Прошу вперше і востаннє: скинь оберти, — крізь зуби процідив Ріко.

	— Не можу, — огризнувся Ніл, — у мене з цим невеличкі проблеми.

	— Невеличкі? — Моріяма холодно посміхнувся.

	Кеті поспішила втрутитися, поки справа не закрутилася ще гірше.

	— До речі, Ніл порушив важливе питання, яке я хотіла б обговорити. Зміна округу — це безпрецедентний випадок. А зміна округу командою університету Едгара Аллана — подвійна несподіванка. Ні твій тренер, Ріко, ні Комітет з регламенту ексі так і не надали зрозумілих пояснень, але, гадаю, Ніл не дуже далекий від істини, вважаючи, що перехід «Воронів» пов'язаний із Кевіном.

	— Кевін зіграв у цьому далеко не головну роль, — сказав Ріко. — І, звичайно, мотиви, якими ми керувались, аж ніяк не ті, що уявив собі цей хлопчик. Рішення далося нам дуже непросто, а потім на нас ще й навалилося море критики. У північному окрузі стверджують, ніби ми перевелися задля збереження першості — можна подумати, хтось здатен нас посунути, а на півдні незадоволені, що їм доведеться грати проти такого сильного суперника, як ми. Зрештою, «Ворони» — найкраща команда країни, а команди південно-східного округу… м'яко кажучи, не відповідають нашому рівню. Якщо відверто, вони просто жахливі. Сподіваємось, з нашим переходом ситуація зміниться. Ми прийшли, щоб надихнути південь.

	— Тобто ви маєте намір зробити для команд півдня те, що робить для «Лисів» Кевін Дей? — Підсумувала Кеті.

	— Так, і все ж таки Кевін дуже спростить нам завдання, якщо перейде на наш бік, — відповів Ріко.

	— В якому сенсі?

	— Кевін більше не може і не гратиме за «Воронів». Він це знає; саме тому він не повернувся до нас навесні. Однак за всієї нашої любові до нього ми не можемо заплющувати очі на те, як слабо він виглядає на полі, а він надто поважає «Воронів», щоб своєю грою тягнути команду вниз. Однак, це не означає, що «Замок Евермор» перестав бути для нього домом. Його робота з «Лисами» у весняному сезоні лише підтвердила, що йому знайдеться місце серед «Воронів». Ми були б щасливі знову бачити його у своїх лавах як одного з тренерів.

	— Так, вибір справді непростий, — звернулася до Дея Кеті. — Обидва варіанти приголомшливі. І все ж зізнаюся, Кевіне: хоч як приємно спостерігати за підйомом «Лисів», мені боляче усвідомлювати, що ти — більше не частина команди Едгара Аллана.

	— Ти ж не хочеш, щоб він насправді повернувся, га? — кинув Моріямі Ніл. — Я в це не вірю.

	— Тебе це й не стосується, — крижаним тоном відказав Ріко.

	— Припини поводитися як егоїст, — пирхнув Ніл, і в Кеті від подиву розширилися очі. Кевін застережливо вщипнув його за руку, проте Ніл тільки відмахнувся. — Кевін завжди мріяв стати найкращим на полі, то за яким правом ти позбавляєш його цієї мрії? З якого дива змушуєш задовольнятися меншим? «Лиси» дають можливість грати, а «Ворони» хочуть всунути його на задній план. Йому немає сенсу повертатися.

	— У Пальметто він просто зариває свій талант у землю, — знизав плечима Ріко.

	— Не більше, ніж заривав у команді Едгара Аллана, — відказав Ніл. У залі почулися смішки — меткий на слівце гість Кеті Фердинанд непогано розважав публіку. — Твоя команда на першому місці у рейтингу? Вітаю! Тільки втриматися нагорі набагато простіше, ніж знову починати все з нуля, а Кевін саме цим зараз і зайнятий. Він потрапив у зовсім іншу команду, він вчиться грати іншою рукою, і коли відновить свою майстерність, а він це зробить! — то гратиме набагато краще, ніж грав у вас. А знаєш чому? — спитав Ніл, не чекаючи відповіді. — Тому що справа не лише в його вроджених здібностях, а ще й у тому, що він один із нас. Цього сезону у «Лисів» лише десять гравців, лише по одному запасному на кожного. Задумайся про це. Вчора ми грали проти брекенріджських «Шакалів». У них у складі двадцять сім осіб. Вони можуть розмінюватися гравцями безкінечно — у черзі на лавці ж цілий натовп. «Лиси» не можуть дозволити собі такої розкоші. Ми повинні захищати свої позиції до кінця.

	— Нічого ви вчора не захистили, — усміхнувся Ріко, перекриваючи оплески «Лисів». — Ви програли. З вашої команди сміється вся Студентська асоціація. Ви уявлення не маєте, що таке взаємодія та злагодженість.

	— На твоє щастя. Якщо тільки «Лиси» згуртуються, вам проти нас не вистояти.

	— Ви слабаки, і така нічим не обґрунтована зарозумілість просто образлива для всіх команд, які по праву заслужили місце у першому дивізіоні. Усім добре відомо, що «Лиси» потрапили туди лише завдяки своєму тренеру.

	— Дивно. Те саме я можу сказати про «Воронів».

	— Ми вже тисячу разів підтвердили, що наша репутація заслужена, а ви заслуговуєте лише на жалість і презирство, чого у спорті бути не повинно. А такий дилетант, як ти, взагалі не має права висловлюватись із цього питання.

	— А я таки висловлюся. Я переконаний, що ти запихаєш Кевіна на задній план зовсім не за станом здоров'я. Просто ти знаєш, що цей сезон стане для тебе катастрофою. Ви з Кевіном завжди грали в тіні один одного, завжди виступали в тандемі, а тепер вам вперше доведеться зійтися на полі як противники, і всім нарешті стане ясно, хто з вас сильніший. Люди зрозуміють, що це, — Ніл показав на свою вилицю, маючи на увазі татуювання Кевіна і Ріко, — зовсім не так. — Думаю, ти боїшся.

	Посмішка Ріко могла б скувати льодом гаряче пекло.

	— Я не боюся Кевіна. Я добре знаю його.

	— Скоро ти візьмеш свої слова назад, — пообіцяв Ніл. — Ти ними подавишся.

	— Схоже, що це виклик? — втрутилася Кеті, окинувши обох швидким поглядом. — До матчу між вашими командами сім тижнів, і особисто я вже розпочала зворотний відлік. Цей сезон обіцяє бути неймовірно захопливим, але все ж таки відповідь на одне питання ми повинні отримати прямо зараз. Кевіне, що ти обираєш, помаранчевий чи чорний? Якого кольору твоє майбутнє?

	Кевін стиснув руку Ніла з такою силою, що вона оніміла до кінчиків пальців.

	— Я вже відповів, — сказав він, не зважаючи на Моріяму. — Я хотів би залишатися в команді університету Пальметто, допоки це можливо.

	«Лиси» зустріли заяву Кевіна радісними оплесками, підхопленими рештою аудиторії. Напруга між нападниками передалася в зал і тепер вилилася хвилею бурхливих емоцій. Кеті навіть не намагалася втихомирити глядачів і лише жестами наказала операторам продовжувати знімати публіку. Ніл ледве дочекався кінця сюжету про ексі та відхід на рекламну паузу. Підсвічування подіуму згасло — це означало, що прямий ефір завершено. Кеті прикрила рукою мікрофон, закріплений на комірі блузки, і звернулася до своїх гостей, блиснувши широкою посмішкою.

	— Хлопці, ви зробили мій день. — Усі троє встали й обмінялися з нею рукостисканням. — Одяг можете залишити собі. За лаштунками є буфет, і вам зарезервовані місця у першому ряду; якщо хочете, додивіться ефір із зали.

	— Дякую, — подякував Кевін.

	Ніл, який не мав жодного бажання затримуватися в студії, окинув поглядом зал для глядачів. Ваймак провів долонею по горлу і вказав пальцем собі за плече. Ніл сподівався, що не помилився, розшифрувавши повідомлення тренера як: «Звалюємо звідси нахрін». Обійшовши Кевіна, він поставив незайману склянку з водою на стіл Кеті. Кевін, здавалося, застиг на місці, тому втовкмачений між ним і Ріко, Ніл підштовхнув його до куліс.

	Ріко теж залишив подіум і поводився пристойно, поки вони не опинилися в коридорі. Двоє асистентів, які очікували біля виходу, кинулися назад на майданчик, щоб перевірити, чи все гаразд у ведучої, і підправити декорації. Ніл розраховував, що хтось із них затримається і відверне увагу Ріко, але, мабуть, час для них був дорожчий за автографи.

	Терпіти Ріко у себе за спиною було нестерпно. Ніл розвернувся, і Моріяма, наздогнавши його, схопив за плечі й шпурнув до стіни. Їхні очі зустрілися, і Ніл завмер, прибитий до місця не стільки міцними пальцями, котрі до синців вп'ялися в шкіру, як поглядом, у якому стояла смерть. Так само дивився на Ніла батько: дивився і бачив лише шматок плоті, з якого може проливатися кров.

	— Кевіне, він мені не подобається, — мовив Моріяма. — Позбудься його чимшвидше.

	— Ти бачив учорашній матч, — тихо озвався Кевін. — Має здібності.

	— Здібності! — Ріко ще раз ударив Ніла об стіну і крутнувся до Дея. Той, блідий і напружений, витримав його погляд. — Ти про того воротаря теж казав, що має здібності, а коли я його до тебе привів, ти заявив, що від нього користі нуль. Цього ти спишеш з рахунків так само швидко, повір.

	Кевін підібгав губи та відвернувся. Ріко видав глухий, низький звук, сповнений огиди, і виплюнув кілька слів незрозумілою мовою — Ніл здогадався, що це японська, — слів колючих і злих. Кевін здригнувся, мов від болю, і промимрив відповідь. Ріко гнівно наставив на нього палець, наче в чомусь звинувачуючи, і затараторив швидше, з кожною секундою розпалюючись все більше. Під гнітом люті свого брата — ні, господаря — Кевін зовсім поник. Попрощавшись з інстинктом самозбереження, Ніл згріб Ріко за сорочку і відтяг убік:

	— Дай йому спокій!

	Огидна злість спотворила обличчя Моріями до невпізнаваності. Він замахнувся на Ніла, та Кевін перехопив його руку. Лікоть Ріко врізався Кевіну точно в обличчя. Ніл позадкував і зрозумів, що зараз знову опиниться на знімальному майданчику. Ноги вже почали плутатися в дротах, і тут перед ним, як з-під землі, виріс Ендрю.

	— Ріко! — вигукнув він, широко розкинувши руки для привітальних обіймів. — Давненько не бачилися.

	Від несподіванки Ріко відсахнувся, спробував надати обличчю людського виразу, але, зрозумівши, хто з'явився в коридорі, покинув дармові спроби.

	— Ми про тебе згадували, — сказав він.

	— Ага, за допомогою кулаків, — скривився Ендрю. — Не чіпай моє, Ріко. Ти ж знаєш, що я не люблю ділитися.

	Не обертаючись, він витягнув руку і штовхнув Ніла в плече. Ніл натяк зрозумів і прослизнув повз них. Він майже очікував, що Ріко його зупинить, проте вся увага Моріями була спрямована на Міньярда. Схопивши Кевіна за руку, Ніл потягнув його коридором, шукаючи очима вихід. На сходах вони зіштовхнулися із командою. Подолавши останні сходинки, Еббі підлетіла до Кевіна і міцно притиснула його до себе. Дей вчепився в неї так відчайдушно, наче від цього залежало його життя. «Лиси» мовчки обступили їх довкола.

	— Ти в дитинстві головою об підлогу вдарявся? — Накинувся Ваймак на Ніла. — Треба було залишити тебе вдома!

	— Не лай його, Девіде, — глухо промовила Еббі з-за плеча Кевіна.

	— Коли я сказав, що ми з Еббі про тебе подбаємо, я не мав на увазі, що тобі дозволено починати сварку з Ріко у прямому ефірі! — вибухав далі тренер. — Це теж треба було заздалегідь проговорити?

	— Можливо, — промимрив Ніл.

	— Все гаразд, тренере. — До команди приєднався Ендрю і легко провів кінчиками пальців по спині Ніла. По тілу у того одразу побігли мурахи. Ендрю наблизився до Кевіна і накрив долонею руку Еббі в мовчазній вимозі посунутися. — Кевіне, нам пора. Ходімо, чуєш?

	Кевін відсторонився від неї, і Міньярд виштовхав його на паркування.

	— Не слухай тренера, насправді в тебе сталеві яйця. Не знав, що ти на таке здатний, — сказав Метт, здивовано розглядаючи Ніла, ніби все літо чогось у ньому не помічав. — Я думав, ти тихоня.

	— Якби він був тихонею, Ендрю не повіз би його до Колумбії, — вставила Рене.

	— Точняк, — погодився Метт.

	Коли Ніл окинув обох здивованим поглядом, Рене з усмішкою пояснила:

	— Вітальна вечірка Ендрю — це його спосіб оцінити та усунути загрозу. Запрошення отримує далеко не кожен.

	— Тебе він теж запрошував, — якимось внутрішнім чуттям здогадався Ніл.

	— Мене і ще ось їх. — Рене показала на Метта та Ден. — А потім до тебе більше нікого.

	— Поїхали, — скомандував Ваймак. — Висаджу вас біля гуртожитку і піду нап'юся. Розбір польотів влаштуємо завтра.

	Компанія Ендрю вже стояла біля автобуса. Ваймак відімкнув двері, запустив «Лисів» усередину і, не зволікаючи, виїхав зворотнім шляхом.

	Усю дорогу Ніл дивився у вікно і гадав, чим обернеться його вчинок. Він розумів, що краще побалакати з «Лисами», ніж вдаватися до похмурих думок, але розмовляти зараз він просто не міг, надто вже був накручений. На щастя, Рене швидко зрозуміла, що він не в настрої і облишила спроби поспілкуватися.

	Вони подолали вже майже половину відстані, коли Ендрю знову настав час приймати ліки. Еббі попрямувала до кінця автобуса особисто переконатися, що він проковтнув пігулки. Ніл був майже впевнений, що після скандального ефіру Ендрю збунтується, проте той поводився на диво поступливо.

	Ваймак зупинився лише один раз, на заправці, і незабаром вони повернулися до Пальметто. Побачивши університетські корпуси, у Ніла від радості занило в грудях. Під'їхавши до «Лисячої вежі» і не глушачи мотор, Ваймак мовчки чекав, поки всі вийдуть. Коли до дверей підійшов Ендрю, Ваймак загородив рукою прохід.

	— Думай головою.

	— Та знаю я, знаю, — відмахнувся Ендрю.

	Чи повірив тренер Міньярду, судити було важко, однак він вдоволено кивнув і прибрав руку. Ендрю вийшов з автобуса і швидко попрямував до гуртожитку. Ваймак поїхав тільки після того, як усі «Лиси» зникли за дверима.

	Команда піднялася на третій поверх. Біля кімнати Ендрю Ден зупинилася.

	— Послухайте, — сказала вона, коли Міньярд відімкнув двері, — давайте разом пообідаємо. Обговорювати сьогоднішній ранок не обов'язково.

	Ендрю зобразив напружену мозкову активність, потім хитнув головою:

	— Не-а.

	Відчинивши двері, він відійшов убік і багатозначно глянув на Кевіна. Той ступив за поріг.

	— Кевіне, не хвилюйся, — спробувала втішити його Даніель. — Якось усе розрулимо.

	Кевін обернувся, але не встиг відповісти — Ендрю поклав руку йому на плече і заштовхав всередину. Ден скривила роздратовану міну. Аарон і Нікі увійшли до кімнати слідом за Кевіном, і Ендрю з усмішкою зачинив двері прямо в Ден перед носом.

	— От козлина, — буркнув Метт.

	— Вони засмучені, — лагідно зауважила Рене. — Вони ж не змогли йому сьогодні допомогти.

	— І не треба було. Ніл упорався без них.

	Усі четверо увійшли до кімнати хлопців і застали там Сета з Елісон, які майже голяка обіймалися на дивані і дивилися якийсь фільм. Поява товаришів за командою їх анітрохи не збентежила. Старшокурсники теж вдали, що нічого особливого не відбувається, і тільки Ніл збентежено відвів очі: єдине, що потрудилася зробити Елісон, щоб виглядати більш пристойно, — це прикрити стегна, обтягнуті крихітними рожевими трусиками, диванною подушкою.

	— Який модник, — оцінила вона, вказавши пальцем на Ніла.

	— Несподіваний гість на шоу Кеті Фердінанд, — пояснила Ден. — Кеті потрібен ексклюзивний матеріал, а Кевіну — реклама. Записалося нормально?

	— Не знаю, не перевіряла. Ми були зайняті.

	— Та ну? — підняв брови Метт.

	Ден штовхнула його ліктем у бік.

	— Сет, постав кіно на паузу, треба поговорити. Дещо пішло не так.

	— Ми ж «Лиси», у нас постійно щось йде не так, — ліниво зауважив Сет, але все ж таки відшукав в надрах дивана пульт і вимкнув телевізор.

	— Ріко теж був на шоу, — одразу перейшла до суті Ден.

	Сет кілька секунд здивовано витріщав очі, а потім хрипко розреготався. Кинувши в нього подушкою, Елісон поцікавилася:

	— І як це було?

	— Кеті посадила його за кілька метрів від Кевіна і запитала, чому вони розбіглися.

	Сет відштовхнув подушку убік.

	— Жаль, я не поїхав. І що, обісрався наш малий? Готовий посперечатися, штани були повні!

	— Сет, заткнися, — пришпорила його Даніель. — Це аж ніяк не смішно.

	— Він нервувався, але після того, як Ніл поставив Ріко на місце, взяв себе в руки, — сказав Метт. — Нашому хлопцеві палець у рот не клади. Він виставив Ріко тупим мудаком, який зраджує друзів майже кожен день. Вам варто переглянути запис.

	На обличчі Сета відобразився сумнів. Елісон зиркнула на Ніла, недовірливо вигнувши брову.

	— А що з чудовиськом? — спитала вона.

	— Нажерся таблеток, — повідомила Ден. — Еббі подбала, щоб він і по дорозі назад не буянив, але до кінця тижня раджу з ним не зв'язуватися.

	— Нічого нового, — позіхнув Сет.

	Запанувала тиша. З хвилину почекавши і вирішивши, що серйозні розмови закінчені, Ден запропонувала:

	— Може, перекусимо? Я просто вмираю з голоду.

	Лиси замовили піцу. Гаючи час в очікуванні доставки, Елісон та Сет одягнулися, а потім спальню зайняв Ніл. Він зняв з себе одяг, подарований Кеті, сховав його в нижній шухляді комода, закидавши зверху більш практичними речами, і вліз у старенькі джинси та розтягнуту футболку. Годину-другу «Лиси» провели за їжею та переглядом фільму. Потім розмова зайшла про сезон, що почався, хоча обговорювати «Воронів» старшокурсникам хотілося так само мало, як і Нілу про них думати. Бачачи, що всі зажурилися, Елісон відвернула увагу товаришів по команді, перемкнувшись на тему бенкету.

	— Завтра йдемо по крамницях, — оголосила вона. — Ідеальну сукню одразу не купиш. А ви, — вона тицьнула пальцем на Бойда та Гордона, — відповідаєте за підбір нормального одягу для Ніла. Я бачила весь його шмот; сам він навряд чи вибере щось підходяще.

	— Я можу просто не йти на бенкет, — знизав плечима Ніл.

	— Не можеш, — похитала головою Ден, — це командний захід.

	У двері постукали. Даніель, що сиділа найближче до виходу, пішла відкривати. У коридорі стояв Нікі — і, попри усмішку, було видно, що він напружений.

	— Наскільки все погано? — спитала Ден.

	Нікі скривився.

	— Твій дружок уміє вставляти шибки?

	Мет озирнувся через плече на вікно спальні.

	— Спробувати можна, але сьогодні я до чудовиська і близько не підійду.

	— Гаразд, завтра нас теж влаштує, — погодився Нікі. — Тільки це треба б встигнути до того, як тренер зазирне провідати Кевіна. Три сотні доларів, якщо впораєшся до обіду.

	— Виведи Ендрю, і я подивлюся, що можна зробити.

	— Крутяк. — Нікі перевів погляд на Ніла. — Ендрю хоче тебе бачити.

	Ніл подивився на годинник і прикинув у думці: якщо Міньярд вчасно прийняв денну дозу ліків, він ось-ось повинен закинутися наступною таблеткою. Але чи він це зробить? Якби ж то, розгублено подумав Ніл. З ясною головою — якщо, звичайно, його не накриє ломка — Ендрю обов'язково відреагує на події цього ранку і без хімії в крові озвіріє. Не хотів би Ніл опинитися на місці Кевіна.

	Піднявшись, Ніл слідом за Нікі пішов у кімнату братів. Він не заходив туди з того часу, як увірвався і накричав на них за те, що вони порпалися в його речах, а після цього їхні двері завжди були надійно зачинені, тому, увійшовши всередину, Ніл відчув себе незатишно.

	Першим він побачив Кевіна, який лежав у величезному кріслі, підтягнувши ноги до грудей і устромивши обличчя у стіну. Аарон мив посуд на кухні і навіть не повернувся, коли Хеммік з гостем пройшли повз. Нікі показав рукою на коридор, а сам сів в крісло до Кевіна. Ніл сам увійшов до темної спальні і зачинив за собою двері.

	Брати зробили перестановку, зсунувши два комоди до стіни під вікном, і зараз Ендрю сидів на одному з них, поклавши лікті на зігнуті коліна. Ніл відчув запах крові і глянув на вікно в нього за спиною. У вітальні Ендрю зняв з вікна москітну сітку, щоб палити, але на цьому вікні вона була, і, мабуть, врятувала його кулак, коли він пробив скло.

	Ендрю дивився не на нього, а на свою кисть, що бовталася, залита кров'ю. Час від часу він ворушив пальцями, ніби перевіряючи, як сильно поранився.

	— Ти так взагалі міг розхріначити руку, — зауважив Ніл.

	— Ой-йой-йой, і де б я тоді був? — реготав Ендрю.

	— Очевидно, не в команді. Інше питання: де б тоді був Кевін?

	Ендрю промовчав. Ніл підійшов до нього. Не підводячи голови, Міньярд на весь рот посміхнувся.

	— О, цей Ніл, неймовірний і непередбачуваний, — глузливо мовив він. — Минулого разу ти боявся, що Ріко зверне на тебе увагу. Або ти мені збрехав, або круто змінив думку. Я віддав би перевагу другому варіанту. Ненавиджу, коли мені брешуть.

	— Я не змінював думки, — відповів Ніл, — просто у мене не було вибору.

	— Вибір є завжди.

	— Я повинен був висловитись.

	— І висловився, та ще й як! Наїхав на Ріко у прямому ефірі на всю країну. Май на увазі, він цього просто так не залишить. Як воно тобі, ходити з мішенню на спині?

	— Знайомо.

	Ендрю витяг ноги і припав до москітної сітки. Ніл окинув поглядом пошкоджену кисть, але кров, що запеклася, заважала розглянути порізи.

	— Через кілька днів він знатиме про тебе все, — промовив Ендрю і знову розплився в посмішці, зустрівшись з Нілом очима. — Гроші змащують шестерні світу краще за кров, а Ріко здатен і заплатити, і вбити. Він до тебе дістанеться, і дуже скоро. Як думаєш, скільки часу знадобиться людині з його зв'язками, щоб розкопати правду?

	Від нападу нудоти у Ніла закрутилася голова.

	— Заткнися.

	— І що ти тоді робитимеш? Втечеш?

	— Втечу, і ти це знаєш.

	— Ага, — підтвердив Ендрю. — По очах видно, що ти прорахував усі шляхи відступу з гуртожитку.

	Ніл розвернувся, щоб піти, проте Міньярд виявився спритнішим. Подавшись уперед, він схопив Ніла за комір і втримав на місці. На потилиці у Ніла залишилися липкі криваві відбитки його пальців. Ніл спробував відчепитися, але Ендрю тримав міцно.

	— Ніле, Ніле, послухай. Цього разу втеча тебе не врятує.

	— Пусти.

	— Не врубаєшся? Тікати можна, тільки якщо за тобою ніхто не стежить. Ти це розумів ще у червні, тому й хотів звалити до жовтня. Якщо ти планував зникнути, треба було зробити до того, як Ріко дізнався про твоє існування, і особливо до тієї секунди, як ти зачепив його на очах у цілої армії фанатів. Тепер пізно давати драла. Ріко обов'язково захоче дізнатися, хто наважився на нього тявкнути, і, повір, дізнається. Минуле все одно тебе наздожене.

	— Я повинен хоча б спробувати, — тихо сказав Ніл.

	Ендрю хмикнув в удаваному несхваленні.

	— Нічого не зобов'язаний. Ти знову упираєшся рогами, вважаючи, що вихід лише один. А мені здавалося, що ти не хочеш йти з команди.

	— Не хочу, — сказав Ніл.

	— І що могло б змусити тебе лишитися?

	Питання було настільки несподіваним, що Ніл здивовано обернувся.

	— Що?

	Ендрю посміхнувся собі під ніс і нахилився вперед.

	— Тільки скажи, і ти отримаєш. Що б це не було, я все влаштую за умови, що ти залишишся з нами.

	— Я не можу.

	— Можеш. У тебе є все необхідне, щоб вижити, просто ти боїшся відкрити очі.

	— Не розумію.

	Ендрю зітхнув, ніби Ніл навмисне робив із себе дурника.

	— Ріко дізнається правду, але братові нічого не скаже. По-перше, братам заборонено перетинатися, оскільки вони належать до різних гілок сім'ї. По-друге, що важливіше, цього не допустить тренер Моріяма. Головне цього сезону — розбірки між Кевіном та Ріко, розумієш? Новини про тебе не повинні відволікати глядачів від головного протистояння. Люди Моріями перетворять твоє життя на пекло і обов'язково спробують використати правду проти тебе, але мочити поки що не стануть. Використовуй цей час. Кевін хоче зробити з тебе зірку, так не пручайся. Бери те, що він дає, і нехай це буде твоєю бронею. Важко вбити людину, на яку дивляться тисячі очей. Примусь фанатів тебе полюбити — або зненавидіти, не має значення. Головне — привертай увагу. У твоєму розпорядженні рік, — підвів межу Міньярд, наставивши на Ніла вказівний палець. — Якщо ти підтримаєш Кевіна, то цього року я стану між тобою та кланом Моріяма. Через рік твоє життя знову стане лише твоєю турботою, зрозумів?

	— Чому ти це робиш? Чому помагаєш?

	— Запитай якось іншим разом. — Ендрю побарабанив вимазаними кров'ю пальцями по своїх губах і посміхнувся. — Краще обговорити це, коли нам нічого не заважатиме, правда ж? Ти отримаєш відповіді на всі запитання в Колумбії. А, тобі ще не сказали? Увечері ти їдеш із нами.

	— Нізащо.

	— Тихше, Ніл, тихше. Якщо ти залишаєшся з нами, зустрічаємось о дев'ятій. А якщо ти настільки тупий, що хочеш кинутись навтьоки, збирай речі та вали. У тебе в запасі три години. Вирішуй. І оціни мою великодушність.

	— Занадто мало часу.

	— Думаю, тобі не звикати до швидких рішень, коли йдеться про твою шкуру. На полі ти довірився Кевіну; так довірся мені в тому, що стосується твого захисту.

	Ендрю дістав з кишені пляшечку з ліками і витрусив одну пігулку на поверхню комода. Потім закрутив кришку, шпурнув пляшечку в кут і взяв таблетку закривавленими пальцями. Піднісши до очей, він покрутив її так і так, ніби вперше бачив, і нарешті закинув у рота. Проковтнувши, Ендрю впустив руку й хижо оскалився, дивлячись на Ніла.

	— Тік-так, годинник пішов. Вимітайся.

	Ніл вилетів у коридор, але тільки-но він зачинив за собою двері, як ноги стали ватними; він судомно вхопився за стіну. Гострий напад страху скрутив нутрощі. Ніл закусив ребро долоні з такою силою, що відчув у роті присмак крові. Серйозно, він повинен повірити, що якийсь відбитий на голову воротар захистить його від мафії?

	Думки Ніла мимоволі повернулися до сутички з Ріко у коридорі студії. Поява Ендрю врятувала його. Було б логічно, якби той кинувся захищати Кевіна, адже саме Кевін — центр його дивного світу, але ні, Ендрю затулив собою Ніла. Йому точно відомо, хто такі Моріяма, він дещо знає про минуле Ніла і, тим не менш, спокійно встав між ним і Ріко.

	Ніл відійшов від стіни і побрів до сходів. Останні кілька прольотів він подолав уже бігцем і люто грюкнув дверима, так, що ті загули. Втім, шалений стукіт серця, що гуркотів у вухах, все одно був голосніший.

	Що, як він справді залишиться? Що, як цей малолітній псих зможе йому допомогти? Що, як Ендрю має рацію і ганебна слава «Лисів» послужить Нілу захистом?

	Він розумів, що вірити таким хитким обіцянкам вкрай небезпечно, і все ж таки ці слова не виходили в нього з голови.





РОЗДІЛ 14




	Коли о дев'ятій вечора Ніл повернувся в «Лисячу вежу», там панувало незвичне пожвавлення. Його відхід майже співпав з часом закінчення футбольного матчу, і тепер, відзначивши свято, студенти групами стікалися назад до гуртожитку. У коридорах стояв шум і гамір, з відчинених дверей линула гучна музика. Нілу було не легко продертися крізь натовп у ту частину коридору, де розташовувалися кімнати «Лисів». На всьому поверсі були зачинені тільки ці троє дверей.

	Він зупинився перед кімнатою братів, але ніяк не знаходив мужності постукати. Подивився на свої тремтячі пальці, стиснув їх у кулак. Він уже майже зібрався з духом, як раптом двері відчинилися.

	— Треба ж, з'явився, — хмикнув Ендрю. — Цікаво, цікаво. — Він притис два пальці до шиї Ніла, перевіряючи пульс. Коли Ніл спробував струсити його руку, Міньярд перехопив його зап'ястя вільною рукою і з небезпечною усмішкою нахилився до нього майже впритул. — Запам'ятай це почуття. З цієї хвилини ти перестаєш бути загнаним зайцем.

	Ніл остовпіло мовчав, але Ендрю і не чекав відповіді. Сковзнувши йому за спину і не послаблюючи хватки на зап'ясті, він потягнув Ніла в коридор, а там відпустив і, сунувши руки в кишені, почав чекати на інших.

	Із кімнати вийшов Нікі. Побачивши Ніла, його обличчя засяяло широкою усмішкою. Аарон з'явився слідом, кинув на Ендрю скептичний погляд, але нічого не сказав. Останнім, що зачинив за собою двері, в коридор зробив крок Кевін, і обличчя його неможливо було прочитати. Ніл подивився на нього, потім на Ендрю, який, як і раніше, спостерігав за ним, наче чогось чекав.

	Рух трохи далі коридором змусив Ніла відволіктися. Біля його дверей стояло одразу п'ятеро незнайомців. Сет відкрив їх на стукіт і привітався з гостями, поплескавши кожного по спині або «давши п'ять». Незабаром із кімнати визирнула Елісон. Притулившись до Сета ззаду, вона старанно обнишпорила кишені його штанів і витягла на світ весь вміст. Улов виявився небагатий: запальничка та м'ята пачка жувальної гумки.

	Сет невдоволено зиркнув на неї через плече.

	— Послухай, я не ідіот.

	Елісон закрила йому рота поцілунком і повернула запальничку на місце, а жуйку кинула за спину, як непотрібне сміття, при цьому ледь не потрапивши в Метта, який якраз вийшов з кімнати разом з Ден. Машинально ухилившись, Метт помітив Ніла, і його обличчя несподівано просвітліло від полегшення.

	— Ніл, ти все-таки зважився! — голосно вигукнув він, змусивши обернутися Сета та Елісон. Ніл обвів поглядом всіх «Лисів» по черзі, не розуміючи, що ж пропустив. — Елісон із Сетом сьогодні хочуть пройтися по барам в центрі, ну а ми збираємося влаштувати кіномарафон. Побажання чи пропозиції будуть?

	— Їдете з кампусу? — спитав Нікі Елісон. — Серйозно?

	Елісон скорчила злу гримасу і ще міцніше обійняла Гордона за пояс.

	— Не твоя собача справа.

	Метт зміряв її суворим поглядом, але продовжив спілкуватися з Нілом:

	— Рене зараз повернеться з бухлом, а для вас двох обіцяла взяти щось безалкогольне.

	— Даремна трата грошей, — зітхнув Ендрю. — Сьогодні Ніл п'є за мій рахунок.

	Коли до решти дійшов сенс його слів, Ден майже повністю висунулась із дверного отвору.

	— Сподіваюся, ти зараз пожартував? — кинула вона сталевим голос.

	— А ось і ні, — посміхнувся Ендрю.

	— Минулого разу, коли Ніл поперся з вами, йому довелося добиратися додому автостопом! — відрізала Ден.

	Приятелі Сета дивилися на обох з цікавістю, але Даніель цього ніби не помічала. Наставивши палець на Ендрю, вона прошипіла:

	— Нікуди він із вами не поїде. Бракувало ще, щоб він дав дуба.

	— Господи, Ден, — з досадою промовив Нікі, — таке відчуття, що ти нам зовсім не довіряєш.

	— Вам ніхто не довіряє, — вставив Метт. — Що ви затіяли?

	— А ось тебе це точно не стосується, — промовив Аарон.

	— Я сказала, він нікуди не поїде, — відрубала Ден і звернулася до Ніла: — Ніл, не дозволяй їм помикати тобою.

	Ендрю штовхнув Ніла ліктем у бік і промовив німецькою:

	— Бачив, га? До чого ж зворушливо! Прямо трясуться над тобою. Дістали зі своєю турботою. Скажи, що ти великий хлопчик.

	Ендрю м'яко змушував його переступити межу, трохи відкрити завісу обману, що звався Нілом Джостеном, і це йшло врозріз з усіма його принципами. Однак він сам вибрав Ендрю, а тому заштовхав страх глибше і відповів німецькою:

	— Вони не настільки тупі, щоб вважати, що ми їдемо просто випити.

	— Ох ти ж, твою наліво, — здивувався Нікі, теж миттєво перейшовши на німецьку. — Ти й німецькою шпариш! Ендрю, ти знав? А чому нам не казав?

	— А треба було? — знизав плечима Ендрю. — Вам корисно хоч іноді дізнаватися про щось самим.

	Хеммік помахав рукою Аарону.

	— Згадуй, швидко. Ми за останні місяці обговорювали щось компрометуюче?

	— Ніби ні, якщо не рахувати твоїх непристойних фантазій про те, що ти мріяв би з ним зробити. Схоже, ти спалився обома мовами. — Аарон глянув на Ніла: — І коли ти збирався нам повідомити?

	— Ніколи, — відповів Ніл. — Після всього, що я натерпівся від вас, я вирішив, що нічого вам не зобов'язаний.

	Аарон на це лише байдуже знизав плечима і промовчав. Нікі потер лоба і щось пробурмотів собі під ніс. Старшокурсники витріщалися на Ніла, онімівши від подиву. Метт першим знайшов дар мови, але зумів лише промимрити:

	— А я думав, ти говориш по-французькому. Це ж французька була — вранці, на шоу Кеті?

	— Побачимося завтра, — сказав Ніл англійською.

	— Погнали, — сказав Ендрю і попрямував коридором у супроводі Кевіна.

	— Ніле, це погана ідея, — застерегла Ден.

	— Знаю, — йдучи, кивнув Ніл.

	Аарон і Нікі рушили за ним. Вервечкою вони спустилися сходами, всі в чорному, крім Ніла, який маячив посередині світлою плямою. У машині, як і минулого разу, він сів ззаду, затиснутий з обох боків близнюками. Щойно він пристебнувся, як Нікі, обернувшись із переднього сидіння, кинув йому на коліна пакет. Заглянувши усередину, Ніл побачив чорну тканину.

	Минулої подорожі майже весь шлях компанії пройшов у мовчанці; Цього разу обставини змінилися: таблетка забезпечувала Ендрю ще приблизно годину бадьорості. Нікі та Ендрю всю дорогу говорили про кіно та музику, при цьому Ендрю з духу протиборства гаряче заперечував кожне слово Хемміка. Вже на самому під'їзді до Колумбії Ендрю став млявим, і говорив тепер переважно тільки Нікі, а паузи між відповідями Ендрю ставали дедалі довшими.

	У ресторанчику «У красуні» сьогодні було так само людно, як у їхній минулий приїзд, але їм пощастило: автомобіль, що виїжджав, якраз звільнив місце на паркуванні. Припаркувавшись, Нікі переможно підняв кулак, і всі п'ятеро зайшли всередину. У черзі до столиків перед ними стояли ще дві компанії. Кевін назвав хостес своє ім'я. Ендрю глянув на Ніла.

	— Потрібно визначитись із кількістю крекерів. Ти будеш?

	— А я маю вибір?

	— З сьогоднішнього дня — так.

	Ніл хоч і не повірив, але все одно заперечливо похитав головою. Ендрю вказав йому на пакет з одягом, а сам попрямував до стійки за крекерами. Ніл пошукав очима табличку вбиральні, проте Нікі поплескав його по плечу і повів за собою. У туалеті він вивалив речі з пакета на полицю перед дзеркалом і одразу помітив, що одяг не той, що був минулого разу.

	— Тут все нове.

	— Двічі виходити у світ в тому самому — поганий тон, — усміхнувся Нікі.

	— Більше не купуй мені шмотки.

	— Так, звісно. Наступного разу, коли Ендрю накаже тебе одягнути, я відповім йому: ні, мовляв, і все. Вже бачу, як мило скінчиться наша бесіда, — закотив очі Хеммік.

	— Тоді давай я віддам тобі гроші.

	— Як би це висловитися ... — Нікі на секунду задумався, підбираючи слова, потім вирішив сказати прямо: — Ти, звичайно, можеш витратити своє бабло, але якщо Ендрю хоче купувати тобі речі, не сіпайся. Так він не дуже щедрий на подарунки; вважай, для нього це розвага.

	— У мене є гроші, — відрізав Ніл, — і подачки мені не потрібні.

	— Та навже? — Нікі зміряв Ніла багатозначним поглядом.

	Ніл завмер у подиві. Виходить, Ендрю промовчав не тільки про його знання німецької, а й про гроші? Тобто не видав жодної таємниці, крім кольорових лінз. Хоча, якщо вірити Нікі, це від початку не було великим секретом. Проте заначку Ендрю виявив ще до перемир'я, яке вони уклали у вітальні Ваймака, і в той час Міньярд не мав причин захищати Ніла, то чому ж він мовчав?

	— Справді є, — нарешті промовив Ніл. — Я трохи назбирав перед переїздом.

	— Чудово, — сказав Нікі, — тоді завтра підемо і купимо тобі новий прикид. Тренер давно біситься, що ми цього досі не зробили. Йому, як і нам, набридло щодня бачити тебе в дранті.

	— Це не дрантя.

	— Це ти так думаєш. Тепер, коли ти з нами, ми потурбуємося про тебе. Насамперед потрібно оновити твій убогий гардероб. — Нікі помітив вираз обличчя Ніла, і його посмішка трохи згасла. — Гаразд, проїхали. До речі, що за порожній погляд? Ти ж знаєш, навіщо ми тебе сьогодні з собою взяли? Ендрю хоч щось пояснив чи, як завжди, ніс усяку нісенітницю?

	— Ну, він сказав, що відповіді на запитання я отримаю пізніше.

	— Блін, ти, мабуть, жартуєш, — засмутився Нікі. — Це означає, що Ендрю прийняв тебе. Так само, як Кевіна. Тепер ти — частина сім'ї.

	— Я не вірю у сім'ї.

	— А хто вірить?

	Дивно було чути таке від Хемміка, враховуючи, що разом із ним у команді грали його двоюрідні брати. Судячи з тяжкого зітхання, Нікі безпомилково зрозумів почуття Ніла і зобразив у повітрі лапки:

	— «Кровна спорідненість ще не робить нас сім'єю».

	Варто було йому заговорити, і Ніл відразу ж здогадався, чиї слова він повторює, хоча навряд чи Ендрю тоді вимовив цю фразу таким стомленим голосом.

	Засунувши руки в кишені, Нікі задумливо витріщився на власне відображення.

	— Я розумію, чому Ендрю так вважає і чому вони з Аароном терпіти один одного не можуть, але я не здаюся. Я хочу все виправити та довести їм, що вони помиляються.

	— Ендрю та Аарон ненавидять одне одного? — здивувався Ніл.

	Він порився в пам'яті, намагаючись згадати прояви цієї ненависті між близнюками, але в голові було порожньо. Раптом до нього дійшло: ця порожнеча і є головною ознакою. Ендрю і Аарон не ворогували відкрито, вони просто не спілкувалися. У присутності Ніла близнюки розмовляли всього кілька разів. Вони ніколи не сідали поруч, між ними обов'язково знаходився хтось чи щось ще. Ендрю навіть не пускав брата за кермо свого авто.

	— Я не назвав би це ненавистю, але розбіжності у них досить серйозні. А в тебе на їхньому місці не було б? — риторично спитав Нікі. — Ми маємо особливе поняття сім'ї. Головне — не кровна спорідненість і навіть не те, кого ми любимо, а те, кого Ендрю ладен взяти під свій захист.

	Від чергового «а що, як…» Ніла знову пробив холодний піт.

	— І він включив мене в сім'ю через те, що сталося сьогодні на зйомках? — спитав він.

	— Частково, — сказав Нікі. — А частково через те, що завдяки тобі Кевін погодився залишитися в «Лисах». Ендрю прикриває спину Кевіна, а Кевін явно зацікавлений у тобі. Ти так само схиблений на ексі, як і він, тому для Ендрю ти безцінний.

	Ніл мовчки обдумав почуте, потім згорнув пакет з одягом і повернувся до кабінок. Перш ніж він встиг відійти, Хеммік поклав долоню йому на плече.

	— Послухай, я знаю, минулого разу все вийшло хріново. Будь ласка, повір, Ендрю тоді просто намагався всіх нас захистити. Він не хотів ризикувати. Але тепер усе по-іншому. Ти один із нас, а значить, ми не будемо тебе змушувати робити щось проти твоєї волі. О’кей?

	— Подивимося. — Ніл зачинився у кабінці та переодягся.

	Коли він вийшов, Хеммік окинув його поглядом, але, як не дивно, промовчав. Ніл зробив крок до дверей, потім знову повернувся до дзеркала. Вийняв із очей кольорові лінзи, кинув їх в урну, підняв голову. З дзеркала на нього дивилися яскраво-блакитні очі. Бути самим собою йому не можна, але, можливо, йому вдасться бути тим Нілом, якого він відкрив Ендрю Міньярду у вітальні Ваймака.

	Коли Нікі та Ніл повернулися до зали, решта вже сиділи за столиком. Офіціантка прийняла замовлення та відійшла убік, щоб пропустити хлопців. Хеммік сів першим, великодушно поступившись Нілу місцем з краю.

	— Втопилися в туалеті? — дивлячись на Нікі, запитливо зігнув брову Аарон.

	— Вибач, але навіть на швидкий трах потрібен час, — відрізав Хеммік.

	— Фу, мене зараз знудить.

	— Знаєш, якби ти разок вдув Кейтлін, то перестав би бути таким смиканим. — Ухилившись від зім'ятої серветки, що полетіла в нього, Нікі закивав. — Правда-правда. Адже вона йде з тобою на бенкет?

	— Я їй ще не пропонував.

	— Треба прислати до неї Ендрю і перевірити, чи помітить вона різницю.

	Губи Ендрю повільно розтягнулися в усмішці.

	— Я згоден.

	— Дуже смішно, — роздратовано сказав Аарон Хемміку. — Замовкни вже.

	Морозиво вони з'їли мовчки. Грошей, які Аарон залишив на столику, для одного десерту було дуже багато, з чого Ніл зробив висновок, що «крекерний пил» вони вже отримали.



	Черга перед входом до «Райських сутінків» була наполовину меншою, ніж минулого разу. Нікі поскаржився на закон недільного дня. У Південній Кароліні продаж алкоголю в неділю заборонявся; відповідно заклади припиняли його подавати опівночі суботи. На випивку залишалося лише півтори години, проте Хеммік запевнив, що «в домі є заначка».

	— Що за дім? — поцікавився Ніл.

	— По паперах він мій, але я вважаю його спільним. — Нікі обвів жестом усю компанію. — Я виїхав з Німеччини, щоб отримати опікунство над Аароном та Ендрю. Ти знав про це? Вибір був невеликий: або я, або мої набожні родаки, ну, я й подумав, що в мене більше шансів вижити поряд з Ендрю. Я купив будинок, щоб було де засісти.

	Документи оформили на нас із батьком, а з грошима допоміг Ерік. Тепер я щомісяця виплачую іпотеку зі стипендії.

	— Якщо ви маєте де жити, навіщо ви залишалися на літо у Еббі?

	— Ендрю не захотів щодня возити Кевіна сюди-туди через весь штат на тренування.

	Нікі пригальмував біля тротуару перед клубом, щоб отримати перепустку на ВІП-паркування. Поки він відганяв автомобіль, решта увійшли всередину. Завдяки урізаним годинам продажу спиртного зайняти столик виявилося простіше, але народу в клубі все одно було багацько. Ендрю залишив Аарона і Кевіна сторожити місця і подався за випивкою, прихопивши з собою Ніла. Цього вечора за барною стійкою знову працював Роланд. Судячи з виразу обличчя, Джостена він впізнав і не міг повірити, що бачить його знову.

	— Він відмовився, — повідомив Ендрю бармену. — Йому без добавок.

	Ніл був майже впевнений, що Міньярд сказав це лише для того, щоб приспати його пильність, проте Роланд подав йому порожній келих і запечатану банку газованки. Щойно бармен відвернувся і почав готувати напої для решти, Ніл потер стінки та дно келиха, перевіряючи, чи там немає порошку.

	— Параноїк, — сказав Ендрю.

	— Якщо ти так любиш усе контролювати, тобі теж не варто було б пити.

	— Я знаю свою норму і перебирати не маю наміру.

	— А «пил»?

	— При тій кількості хімії, що я маю в крові, «пил» великої ролі не зіграє. Ми підсіли на неї в основному через Аарона. Йому треба було перейти на щось безпечне після тієї гидоти, на яку його підсадила мати. — Ендрю вказав пальцем на своє обличчя, а потім на обличчя Ніла. — Пам'ятаєш цю фішку? Ми знову граємо в чесність — принаймні, поки що мені не набридне. Чесно і відверто скажи мені, чим я можу тебе втримати.

	— Гаразд, ось тобі чесна відповідь. Ти мені не подобаєшся, і я тобі не довіряю.

	— Взаємно, — знизав плечима Міньярд. — Це нічого не змінює.

	— Нікі каже, ти залишив мене тільки через Кевіна, — вів далі Ніл. — Що, якщо Кевіну зі мною стане нудно?

	— Зроби так, щоб він не нудьгував, — порадив Ендрю, хоча це прозвучало зовсім не як порада.

	Ніл мовчки дивився на нього, розмірковуючи, яким зневіреним божевільним треба бути, щоб покладатися на людину на кшталт Ендрю Міньярда.

	— Ти зможеш захистити мене від минулого?

	— Ти про боса свого батька? — здогадався Ендрю.

	Правда палила Нілу язика, віддаючи гострим металевим присмаком, наче свіжа кров. Проковтнувши, він сказав:

	— Так. Я чув, що його людям тепер немає віри у сім'ї Моріяма, а бізнес остаточно накрився. З того часу він полює на мене. Нещодавно його запроторили до в'язниці за якусь дрібницю, але незабаром він звідти вийде. Ти казав, цього року Моріяма не зачеплять мене через Кевіна, але батькового боса це не зупинить. Якщо він мене знайде, то мені труба.

	— Та-а, справи, — сухо відреагував Ендрю. — Хоча вирішуються на раз-два.

	Якась компанія протиснулася до барної стійки, притиснувши Ніла до Ендрю, проте Міньярд навіть не ворухнувся. Нілу здалося, ніби він притулився до залізобетонної опори — надійної, міцної, непохитної. Він уже й не пам'ятав, що це таке — відчувати чиюсь підтримку. Його захопив страх і водночас відчуття неймовірної волі. Власне життя більше йому не належить, він віддає його в руки Ендрю та сподівається, що той його збереже.

	Бармен поставив на стійку піднос з напоями. Міньярд забрав його, смикнув підборіддям, показуючи, що пропускає Ніла вперед і підняв свою ношу над головою. На той час, коли він виставив келихи на столик, якраз підтягнувся і Нікі.

	Ніл вважав, що минулого разу хлопці напилися досить швидко, але сьогодні час був обмежений до опівночі, і швидкість, з якою вони поглинали спиртне, просто дивувала. Потягуючи свою газовану воду, Ніл спостерігав, як решта впивається до безпам’ятства. «Крекерним пилом» вони закинулися ще раніше, так що незабаром Аарон і Нікі перемістилися на танцпол. Зібравши порожні келихи, Ендрю поніс їх на стійку.

	Вперше після ранкового ефіру Ніл та Кевін залишилися наодинці. Незважаючи на всі події цього дня, сказати їм було нічого. Півгодини, поки був відсутній Ендрю, вони провели у незручному мовчанні, уникаючи зустрічатися очима. Ніл уже вирішив, що Міньярд заблукав, коли той повернувся з повним підносом випивки. Ніл відкрив рота, збираючись щось сказати, але передумав і продовжив мовчки спостерігати, як інші заливають у себе алкоголь.

	Останній захід компанія, включаючи Аарона та Нікі, зробила за десять хвилин до опівночі. Щоб вилізти з-за столика після тринадцяти коктейлів, випитих за півтори години, Кевіну довелося спертися на Ендрю. Те, що він взагалі тримався на ногах, на думку Ніла, було дивом. Оскільки за Деєм наглядав Ендрю, Ніл взяв на себе турботу про Нікі, який брів на ногах, що запліталися, намагаючись вилізти з тротуару на проїжджу частину. Ніл зголосився вести машину, проте Ендрю його проігнорував і сів за кермо сам.

	Минулого разу дорогу з клубу Ніл не запам'ятав, тож зараз уважно дивився у вікно. З'ясувалося, що будинок розташований за сім хвилин їзди, у компактному житловому райончику. Ендрю вже повернув на під'їзну доріжку, коли в Аарона задзвонив мобільний. Аарон почав нишпорити в кишенях і намацав його тільки після четвертого дзвінка. Відкривши телефон, він тупо дивився на екран, потім невдоволено скривився.

	— Тренере, — пояснив він, потім промовив у слухавку: — Ви взагалі на годинник дивилися? Що?.. Стривайте, що?! Не може бути. Дурня якась. Не вірю!

	Він відсмикнув руку з телефоном від вуха і всунув мобільник Ендрю. Перш ніж взяти його, той неквапливо прикурив сигарету, потім, притискаючи телефон до плеча, сховав пачку цигарок у кишеню.

	— Що ви хотіли? — спитав він, вислухав Ваймака і нарешті спитав: — Передоз? В сенсі?

	— Вкотре… — скептично похитав Нікі головою. — От же ж потвора тупорила!

	— В останній, — повернувши голову, повідомив Ендрю. — Він помер.

	На секунду повисло оглушливе мовчання, потім Хеммік різко рвонув Ендрю за плече.

	— Що? Що?!

	Міньярд струсив його руку і промовив у трубку:

	— Ні, це погана ідея. Я передзвоню, як тільки ми повернемося до міста.

	Знесилено згорбившись на сидінні, Нікі хрипко простогнав:

	— Лайно, ось лайно… Ну як так!

	— У кого передоз? — Не зрозумів Ніл.

	— У Сета. — Ендрю натиснув на кнопку відбою і закрив телефон об стегно. — Його знайшли в туалеті бару, обличчям униз, у калюжі блювоти. Я попереджав, що це тим і закінчиться. Звісно, навіщо було мене слухати.

	Ніл не вірив своїм вухам.

	— У Сета передоз?

	— Ти глухий? — байдуже запитав Ендрю.

	— Я підозрював, що він на чомусь сидить, але жодного разу не бачив, щоб він вживав, — приголомшено промовив Ніл.

	— Сет сліз із наркоти кілька років тому, — сказав Ендрю, — і останнім часом нічого, крім антидепресантів, не приймав. Цікаво.

	— Здається, зараз мене вирве, — жалібно промовив Хеммік.

	Ніл подивився на нього, здивований тим, наскільки важко Нікі та Аарон сприйняли новину. Йому самому теж потрібно було відчувати щось ще, крім шоку. Ніл прислухався до себе, але в душі було пусто. Він виріс серед смерті. Для нього смерть — це лише холод у жилах, нагадування про те, що треба рухатись, бігти далі. Загибель Сета мала відгукуватися в його серці, адже вони прожили разом не один місяць, проте Ніл завжди його недолюблював.

	— Повертаємось? — Запитав Нікі.

	— Зараз, коли ви по саме не хочу накачані бухлом та «пилом», а я пропустив таблетку? Та мене запроторять за ґрати швидше, ніж ти встигнеш сказати «загроза суспільству». Вранці поїдемо.

	Ендрю вийшов із машини, але решта продовжувала сидіти.

	— Що робитимемо з плеймейкером? — Мляво промовив Кевін.

	Нікі скривився.

	— Кевіне, Сет мертвий. Типу зовсім. Назавжди.

	— Невелика втрата, — промимрив Кевін.

	Нікі вийшов з авто і взявся міряти кроками під'їзну доріжку, зчепивши руки в замок на потилиці. Ніл перевів погляд з Аарона на Кевіна і ковзнув у відчинені передні двері.

	Коли він піднявся на ґанок, Ендрю порався з в'язкою ключів. Закінчивши, він сховав її та націлив на Ніла цигарку.

	— Повна відсутність емоцій. Цікаво, — сказав він. — Дивись, бо дах поїде.

	— Не розумію самогубців, — знизав плечима Ніл. — Я тільки й роблю, що щосили намагаюся залишитися в живих. Навіть не уявляю, як можна свідомо позбавляти себе життя...

	— Сет не самогубець, — пояснив Ендрю таким тоном, наче розмовляв із дурником. Він відімкнув двері і ввійшов усередину, але запалити світло не спромігся. Ніл рушив за ним у темний коридор, залишивши вхідні двері відчиненими. — Він просто хотів розслабитись, на кілька годин викинути з голови думки, відключити почуття. Проблема в тому, що він вибрав небезпечний спосіб, і ця помилка коштувала йому життя.

	— Ти тому п'єш? — поцікавився Ніл. — Теж хочеш відключити почуття?

	Ендрю різко розвернувся, і Ніл несподівано ледь на нього не налетів. Ендрю тицьнув пальцем у ямку на його шиї в безмовному попередженні. З такої близької відстані Ніл відчув запах алкоголю і тютюну, що линув від Міньярда, і раптом згадав похоронне багаття на пляжі, в якому поховав матір. Ніл машинально простягнув руку і витяг з рота Ендрю сигарету, що тліла. Той чомусь не став її відбирати.

	— У мене немає почуттів ні до кого, ні до чого, — процідив Ендрю. — Не забувай про це.

	— Тобто Кевін для тебе просто розвага?

	— Сет не вбивав себе. Він не міг цього зробити.

	— В сенсі?

	— Він жер свої антидепресанти, тільки коли сварився з Елісон, а решту часу обходився без них. Сьогодні Елісон поїхала з ним, а значить переконалася, що він залишив пігулки вдома. Вона знає, що Сет любить змішувати їх зі спиртним.

	Ніл пригадав, як Елісон копалася в кишенях Сета.

	— Так, вона перевірила, я сам бачив.

	— Я теж, — підтвердив Ендрю.

	— Якщо Сет не брав із собою пігулки, як він міг отримати передоз?

	— Не з власної волі. Думаю, цей раунд залишився за Ріко.

	Від подиву у Нілу розширилися очі.

	— Ти дійсно вважаєш, що Ріко міг на таке піти?

	— Надто вже все сходиться, щоб прийняти це за нещасний випадок. Ріко покалічив Кевіна за те, що Кевін його перевершив. Ріко змінив округ лише тому, що Кевін знову взяв у руки ключку і повернувся на поле. Як гадаєш, що він зробить з тобою після того, як ти принизив його на очах у всієї країни? Ти казав, що наша головна сила в тому, що нас мало. Ну, і як тобі зараз, коли ми знову відкинуті до мінімального складу? Почуваєшся сильним? Чи зможете вдвох із Кевіном привести нас до чемпіонського титулу?

	— Це мене ти називав параноїком? — тихо промовив Ніл.

	— Сьогодні ввечері Сет та Елісон не повинні були покидати «Лисячу вежу». Після твого відходу Рене запитала, коли прилетить відповідь від Ріко. Кевін відповів, що варто чекати вже сьогодні. Шкода, ти не бачив, як злякалися «старі», дізнавшись, що тебе немає в гуртожитку. Я сказав, що ти обіцяв повернутися до дев'ятої, тому вони вирішили приглянути за тобою ввечері.

	Ніл згадав, як зрадів Метт, зустрівши його в коридорі, а ще — як здивувався Нікі, коли дізнався, що Сет та Елісон зібралися в центр. Зазвичай Нікі впритул цю пару не помічав, і навряд чи його хвилювало, як вони проводять вільний час. Нікі обурило, що Сет та Елісон відступили від плану.

	— Я тобі не вірю, — видихнув Ніл.

	— Доказів у мене немає, але я знаю, що маю рацію, — твердо сказав Ендрю.

	— Якщо так, то що? Я готовий ризикувати собою, але ставити під загрозу життя решти не маю права. Вони цього не заслужили.

	— А тобі й не доведеться. Замість тебе це зроблю я, і, швидше за все, більше ніхто не постраждає. За «Лисами» тягнеться слава вічних лузерів, але навіть найчорніша смуга колись закінчується. Одна смерть може зійти за нещасний випадок. Друга виб'є нас із чемпіонату через недобір гравців. Тренер Моріяма прагне дуелі Ріко та Кевіна, тому Ріко не може підвести «Лисів» під дискваліфікацію. — Ендрю вчепився пальцями в комірець сорочки Ніла і трохи притягнув його до себе. — Я знаю що роблю. Я знав, на що йду, коли прийняв бік Кевіна. Знав, чого нам це коштуватиме і як далеко доведеться зайти. Розумієш? Тобі не треба тікати. Ти лишаєшся тут.

	Дочекавшись від Ніла кивка, Міньярд розтиснув пальці і торкнувся його руки. Забрав цигарку, сунув у зуби і вклав у його порожню долоню теплий ключ. Ніл підніс ключ до очей: логотип майстерні вказував на те, що це дублікат. Від чого він Ніл не знав, але швидко здогадався. Ендрю відімкнув їм вхідні двері, а потім зняв з в'язки і віддав йому.

	— Постарайся поспати, — порадив Ендрю. — Завтра поїдемо назад і там уже розберемося з усім.

	Він пройшов повз Ніла до дверей. Ендрю Міньярд не має співчуття до своєї сім'ї, яка сумує за передчасною смертю Сета Гордона. Він не може їх втішити, але може стояти тут, біля дверей, і охороняти, доки вони не прийдуть до тями. Відірвати погляд від Ендрю виявилося несподівано важко, проте зрештою Ніл таки рушив уздовж коридором. Пройшов повз якусь з кімнат, потім повернувся і влаштувався в одному з м'яких крісел.

	Хоч би що там обіцяв Ендрю, цілком імовірно, що університет Ніл залишить хіба що в труні, причому ще до весни. Що ж, це його влаштовує. Місяці, що залишилися, він проведе під ім'ям Ніла Джостена, нового інсайда «Лисів», команди державного університету Пальметто. Його запам'ятають як протеже Кевіна Дея, хлопця з блискучим майбутнім, та його смерть стане трагедією. Мабуть, це набагато краще, ніж померти на самоті, задихаючись від страху десь на іншому кінці світу.

	Ніл розтиснув кулак і глянув на ключ.

	— Дім… — прошепотів він, відчуваючи, що має вимовити це вголос. Дім. Щось йому незнайоме. Нездійсненна мрія, страхітлива і прекрасна водночас. Серце шалено забилося, мало не вискакуючи з грудей. — Ласкаво просимо додому, Ніле.





ПОДЯКИ




	Велике спасибі лапочкам з спільноти Courting Madness на Blogspot.com, які продовжували вірити в «Лисів», навіть коли я була готова здатися. Ваша підтримка для мене безцінна. Сподіваюся, результат моєї праці приніс вам стільки ж насолоди, скільки мені — сам процес.

	Висловлюю вдячність KM, Amy, Z, Jamie C та Miika: дякую, що редагували разом зі мною. Без вашого терпіння і проникливості замість цього роману вийшла б нечитабельна біліберда.

	Обкладинки намалювала моя молодша сестра (Прим. Ред. Мова йде про оригінальні обкладинки)





«ЛИСИ»




	КОМАНДА ЕКСІ

	ДЕРЖАВНОГО УНІВЕРСИТЕТУ ПАЛЬМЕТТО



	№ 1 - Даніель Лі Вайлдс, атакуючий півзахисник

	№ 2 - Кевін Дей, нападник (форвард)

	№ 3 - Ендрю Джозеф Міньярд, воротар

	№ 4 - Метью Донован Бойд, центральний захисник

	№ 5 - Аарон Майкл Міньярд, захисник

	№ 6 - Брайан Сет Гордон, нападник (плеймейкер)

	№ 7 - Елісон Джамайка Рейнольдс, опорний півзахисник

	№ 8 - Ніколас Естебан Хеммік, захисник

	№ 9 - Наталі Рене Вокер, воротар

	№ 10 - Ніл Джостен, нападник (інсайд)

	Девід Вінсент Ваймак

	Ебігейл Марі Вінфілд

	Бетсі Джо Добсон